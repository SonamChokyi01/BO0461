དུད་འགྲོའི་གཞིས་ཀ
GeogreOrwell's


༡ ལེའུ་དང་པོ།

མཚན་མོ་ཟིན་པས། ཁྱིམ་རྒྱུད་གཞིས་ཀའི་ཁྱིམ་བདག་སྐུ་ཞབས་ཇོནས྄ས་ཁྱིམ་བྱ་གསོ་ཁང་
གི་སྒོར་ཟྭ་ལྕགས་བརྒྱབ་ཟིན་མོད། ར་བཟི་དྲགས་པས་དྲ་ཁུང་རྣམས་གཏན་རྒྱུ་གཏིང་བརྗེད་དུ་ཕྱིན།
རང་གི་ལྒང་བཞུའི་སྒྲོན་འོད་སྒོར་མོའི་བྲོ་གར་དང་བསྡོངས་ནས་ཁོ་ནི་སྒོ་རའི་ཕྱོགས་སུ་གོམ་པ་ཁྱར་ཁྱོར་
དུ་སྤོས་ཤིང༌། སྒོའི་རྒྱབ་ལོགས་སུ་ལྷམ་ཆས་གཡུག་ཞོར་ཐབ་ཚང་སྤུག་མའི་ཆང་ཟོམ་ལས་མཐའ་མཇུག་
གི་བྷིཡར་༡༽ཤེལ་ཡོལ་གང་བཏོན་ཏེ། ད་སྔོན་ནས་མལ་ཁྲི་གང་ཞིག་གི་སྟེང་སྡུར་བ་འཐེན་བཞིན་པའི་
ལྕམ་སྐུ་རྔོནས྄འི་ཕྱོགས་སུ་ཆས།
ཉལ་ཁང་གི་བཞུ་མེ་བསད་མ་ཐག གཞིས་ཀའི་ཁང་ཁྱིམ་ཡོངས་སུ་གཤོག་པའི་རྡེབ་སྒྲ་དང་
དཀྲོག་སྒྲ་ཡིས་ཁེངས། ཉིན་མོ་འདིར་མེ་ཇོར་རྒན་པ་༢༽་ཕག་གསེབ་དཀྱིལ་དཀར་ལེགས་སྐྱེས་སུ་མདང་
ནུབ་རྨི་ལམ་ཁྱད་མཚར་ཞིག་རྨིས་པ་དེ་སྲོག་ཆགས་ཡོངས་ལ་འཆད་འདོད་ཡོད་པའི་གཏམ་གཅིག་ཁ་
ནས་གཅིག་ཏུ་གྲགས། སྐུ་ཞབས་ཇོནས་མེད་པའི་དུས་སྐབས་དང་བསྟུན་ནས་ཁོང་ཚོ་ལམ་སེང་གཟན་
ཁང་ཆེན་མོའི་ནང་འཛོམས་རྒྱུར་མོས་མཐུན་བྱུང་ཡོད། གཙོ་བོ་རྒན་པ་(དངོས་མིང་ཝའེ་ལིན་ཌོན།
བྷིའེ་ཊེ་ཡིན་ཡང་ཚང་མས་ཁོ་ལ་འདི་ལྟར་འབོད།ནི་གཞིས་ཀའི་སྟེང་དུ་ཆེས་ཉམས་པར་སྤྲོ་བས། གང་
གི་གཏམ་ཐོས་པར་གཉིད་ཡུན་ཅུང་ཟད་གཅོག་པར་འགྱོད་པ་ཅི་ལ་ཡོད།
གཟན་ཁང་ཆེན་པོའི་གྲལ་གནས་ཤིག་ཏུ་གདུང་མ་ལས་ལྒང་བཞུ་དཔྱངས་པའི་འོག མེ་ཇོར་
ནི་སྡིངས་ཆ་འདྲ་བཟོས་པ་ཞིག་གི་སྟེང་དུ་སོག་གདན་ལ་བདེ་བར་འཁོད་ཚར། ཁོང་ནི་རང་ལོ་དགུ་ལ་
སོན་ཞིང་། ཉེ་ཆར་སྐུ་ཤ་ཅུང་ཟད་ཚོན་པོ་ཆགས་ཡོད་པ་དང་རང་གི་མཆེ་བ་ནི་ནམ་ཡང་གཏུབ་མྱོང་
མེད་ཀྱང་། ད་དུང་བརྗིད་ཉམས་ཆེ་ཞིང་། བྱམས་བརྩེ་དང་སྤྱང་གྲུང་ལྡན་པའི་ཕག་པའི་སྣང་ཚུལ་ཤིན་
ཏུ་དོད། ཅུང་མ་འགོར་པར་སྲོག་ཆགས་ཚང་མ་འབྱོར་འགོ་ཚུགས་ཏེ་སོ་སོའི་རང་གཤིས་ལྟར་གདན་
ལ་འཁོད། དང་པོར། བ་ལོའེ་བེལ་དང༌། ཇེསསཱི། ཕིཅེར་སོགས་ཁྱི་གསུམ་འབྱོར་བ་དང་། དེ་ནས་
སྡིངས་ཆའི་མདུན་འགྲམ་རང་དུ་གནས་འཁོད་པའི་ཕག་པ་རྣམས་བསླེབས། ཁྱིམ་བྱ་རྣམས་ནི་སྒེའུ་ཁུང
ཁར་གདང་བཅོས་པ་དང༌། ཕུག་རོན་ཚོ་གསགས་གདུང་ལ་འཕུར་མཆོང་བརྒྱབ་པ་དང༌། ལུག་དང་
བ་ཕྱུགས་རྣམས་ཕག་པ་ཚོའི་རྒྱབ་ཏུ་ཉལ་ཏེ་སྐྱུག་ལྡད་བྱེད་པའི་འགོ་བརྩམས། ཤིང་རྟའི་རྟ་རྒོད་བོགས྄་
དང་རྒོད་མ་ཁལོ་བར་གཉིས་ཀྱིས་སོག་རྩྭའི་ནང་སྲོག་ཆགས་ཆུང་ཆུང་གང་ཞིག་སྤས་སྐུང་ཐེབས་ཡོད་
པར་སེམས་ཏེ། གཟབ་ནན་སྒོས་རང་གི་རྨིག་པ་ཆེན་པོ་ག་ལེར་ས་ལ་སྤོ་ཡིན་མཉམ་དུ་བསླེབས། ཁལོ་
བར་ནི་རང་གི་རྟེའུ་བཞི་བ་སྐྱེས་པའི་རྗེས་སུ་མཛེས་བྱད་ཉམས་སུ་ཕྱིན་ཏེ་ཚོན་པོ་ཆགས་པའི་རྒོད་མ་
རྒས་མ་གཞོན་ཞིག་ཡིན། རྟ་རྒོད་བོགས་ནི་ཧ་ལམ་གཟུགས་འདོམ་གང་དང་ཁྲུ་གཅིག་ལྡན་པའི་བྱོལ་
སོང་ཆེན་པོ་ཞིག་ཡིན་པས། སྤྱིར་བཏང་གི་རྟ་གཉིས་ཀྱི་ཤེད་ཤུགས་དང་ལྡན། སྣ་གདོང་དུ་དཀར་
ཐིག་ཞིག་ཡོད་པ་དེས་ཁོ་ལ་གླེན་རྟགས་དོད་པའི་ཉམས་སྣང་སྤྲོད་ཅིང༌། དངོས་དོན་དུའང་ཁོ་ནི་དེ་
འདྲ་སྤྱང་གྲུང་ལྡན་པ་ཞིག་མིན་ཡང་། གཤིས་རྒྱུད་བརྟན་ཞིང་ལས་ཀ་སྒྲུབ་པར་ནུས་མཐུ་ཆེ་བས་ཡོངས་
ཁྱབ་ཏུ་ཆེ་མཐོང་ལྡན་པ་ཡིན། དེའི་རྗེས་སུ་ར་དཀར་པོ་མུ་རཱི ལ་དང་བོང་བུ་བེན་ཇ་མིན་བསླེབས། བོང་
བུ་བེན་ཇ་མིན་ནི་གཞིས་ཀ་དེའི་སྟེང་གི་སྲོག་ཆགས་རྒན་ཤོས་དང་སྤྲོ་ཐུང་ཤོས་རེད། ཁོས་ནམ་རྒྱུན་
ཏུ་སྐད་ཆ་མི་སྨྲ་རུང༌། སྐད་ཆ་འདྲ་བཤད་ཚེ་དཀོན་མཆོག་གིས་སྤྲང་མ་འགོག་སླད་ཁོ་ལ་རྔ་མ་གནང་
ཡོད་མོད། དུས་ཡུན་མི་རིང་པའི་ནང་རྔ་མ་ཡོད་མི་ངེས་ལ་སྤྲང་བུའང་ཡོད་མི་ངེས་པ་ལྟ་བུའི་ངེས་འབྱུང་
གི་ཚིག་ཟུར་བསྐྱུར། ཁོ་ནི་གཞིས་ཀའི་ནང་ནས་བཞད་མོ་ནམ་ཡང་མི་གནང་པའི་དུད་འགྲོ་དེ་ཡིན་
པས། རྒྱུ་མཚན་འདྲ་དྲིས་ཚེ་ཁོས་གད་མོ་དགོད་དགོས་པའི་རྒྱུ་རྐྱེན་གང་ཡང་མི་མཐོང་བར་བརྗོད། ཡིན་
ནའང་། ཁོ་བོགས་ལ་ཞེ་འདང་ཆེ་བས། ནམ་རྒྱུན་གཟའ་ཉི་མར་ཁོ་གཉིས་ཀྱིས་སིལ་སྡོང་ར་པའི་ཕ་
མཐའི་ཐང་ཆུང་དུ་ཁུ་སིམ་མེར་རྩྭ་བཅུད་ལ་རོལ་གྱི་ཡོད།
ཨ་མ་བོར་བརླག་ཐེབས་པའི་ངུར་ཆུང་ཁྱུ་ཞིག་གཟན་ཁང་ནང་ཉམ་ང་བའི་སྐད་སྒྲ་དང་བཅས་
རྡོག་རྫིས་མི་ཐེབས་པའི་གནས་ཤིག་འཚོལ་པར་ཡར་མར་རྒྱུ་དུས། བོགས྄་དང་ཁལོ་བར་གཉིས་མར་
ཉལ་ཏེ་ཁལོ་བར་གྱིས་དེ་ཚོར་ལག་པས་སྐྱོར་རགས་འདྲ་བཟོས་དུས་ངུར་ཆུང་ཚང་མས་ལག་དབར་དུ་
ཚང་བྱས་ཏེ་ཡུད་ཙམ་གྱི་ནང་གཉིད་དུ་ཡུར། དུས་སྐབས་འདིར་སྐུ་ཞབས་ཇོནསའི་ཤིང་རྟ་འཁོར་ཆུང་
འདྲུད་མཁན་ཏེ་བྱད་བཞིན་མཛེས་ཡང་གླེན་རྟགས་ཆེ་ཙམ་ཡོད་པའི་རྒོད་མ་དཀར་པོ་མོལ་ལིས་བུ་རམ་
རྡོག་རྡོག་ཞིག་ཟ་བཞིན་དྲེགས་པའི་ཉམས་ཀྱིས་བསླེབས། ཁོ་མོས་མདུན་ཕྱོགས་ནས་གནས་ཤིག་བཟུང་
རང་གི་དར་སྐུད་དམར་པོས་ལྷས་མདུད་བརྒྱབ་པའི་རྔོག་མ་དཀར་པོ་དེ་ལ་དོ་སྣང་འདྲེན་སླད་དེ་
གཡུག་གཡུག་གཏོང་འགོ་ཚུགས། མཇུག་ཏུ་ནམ་རྒྱུན་ལྟར་ས་ཆ་དྲོ་ཤོས་འཚོལ་བའི་བྱི་ལ་དེ་སླེབས་
ཏེ་བོགས་དང་ཁལོ་བར་གཉིས་ཀྱི་དབར་འཚང་ནས་གཙོ་བོའི་གསུང་བཤད་སྐབས་ཚིག་གཅིག་ལའང་
མི་ཉན་པར་ཡིད་ཚིམ་པའི་སྐད་སྒྲ་ཕྱུང༌།
ད་ནི་ལྟག་སྒོའི་རྒྱབ་ལོགས་ཀྱི་བྱ་གདང་སྟེང་ཉལ་པའི་ཕོ་རོག་གཉོམ་ཆུང་མོས་སི་ཕུད་སྲོག་
ཆགས་གཞན་ཚང་མ་འཛོམས་ཡོད། གཙོ་བོས་ཁོང་ཚོ་ཚང་མ་བདེ་བར་གནས་བཅས་ཏེ་དོ་སྣང་ཆེན་
པོས་སྒུག་བཞིན་པ་མཐོང་བས་རང་གི་མགྲིན་པ་བཏེགས་ཏེ་འདི་སྐད་སྨྲས།
བློ་མཐུན་ཚོ། མདང་དགོང་ང་ལ་རྨི་ལམ་ཁྱད་མཚར་ཞིག་བྱུང་པ་ཁྱེད་ཚོས་མཁྱེན་ཡོད་
རེད། དེ་མ་ཞུས་པའི་སྔོན་དུ་ང་ལ་གཞན་ཞིག་ཞུ་རྒྱུ་འདུག བློ་མཐུན་ཚོ། ང་ཁྱེད་ཅག་དང་ལྷན་དུ་
དུས་ཡུན་རིང་པོར་འཚོ་མི་ཐུབ་པས། ང་མ་ཤི་བའི་སྔོན་དུ་རང་ལ་ཉམས་མྱོང་གང་བྱུང་པ་དེ་ཁྱེད་ཚོ་
ལ་བརྒྱུད་སྤྲོད་བྱེད་དགོས་པ་ངའི་ལས་འགན་རེད་སེམས་ཀྱི་འདུག ཁོ་བོ་དུས་ཡུན་རིང་པོ་ཞིག་ལ་འཚོ་
བྱུང་བ་དང༌། རང་ཉིད་གཅིག་པུ་ཁང་ཆུང་ནང་སྡོད་སྐབས་མནོ་བསམ་གཏོང་རྒྱུའི་དུས་ཚོད་འབེལ་
པོ་བྱུང་པས་ངས་འཇིག་རྟེན་འདིའི་སྟེང་གི་འཚོ་བའི་རང་བཞིན་དང་ད་ལྟ་གནས་བཞིན་པའི་སྲོག་ཆགས་
དག་གི་སྐོར་ཤེས་ཀྱི་ཡོད། ངས་ཁྱེད་ཚོ་ལ་བཤད་བསམ་པ་ནི་འདིའི་སྐོར་རེད།
‘བློ་མཐུན་ཚོ། དེས་ན། རང་ཅག་གི་འཚོ་བ་འདིའི་རང་བཞིན་ཅི་ཞིག་རེད་དམ། ང་
ཚོའི་ཚེ་སྲོག་ཐུང་ཐུང་ནི་ཡ་ང་ལ་ངལ་དུབ་ཆེ་བ་ཞིག་ཡིན་པ་འདི་ང་ཚོས་ཤེས་དགོས་ཀྱི་འདུག ང་ཚོ་
རང་སྲོག་འཚོ་ཐུབ་ཙམ་གྱི་ཁ་ཟས་སྐྱོང་ཞིང་འཚོ་བ་དང༌། དཀའ་སྡུག་གི་ནང་རང་རེའི་ནུས་ཤུགས་
མ་ཟད་པར་དུ་ལས་ལ་བཙན་བཀོལ་བྱས་རྗེས། ངེད་ཅག་ཕན་ཐོགས་མེད་པར་གྱུར་བའི་དུས་སུ་གདུག་
རྩུབ་ཀྱིས་ང་ཚོ་དམར་གསོད་གཏོང་གི་ཡོད། དབྱིན་ཡུལ་གྱི་སྲོག་ཆགས་གང་ཞིག་ལོ་གཅིག་ལ་སོན་
རྗེས་དལ་ཁོམ་མམ་བདེ་སྐྱིད་ཀྱི་ངོ་བོ་རྩ་བ་ནས་མི་རྟོགས། དབྱིན་ཡུལ་དུ་སྲོག་ཆགས་ལ་རང་དབང་
མེད། བདེན་པར་སྨྲ་ན་སྲོག་ཆགས་ཀྱི་ཚེ་སྲོག་ནི་ཡ་ང་བའི་བྲན་གཡོག་རེད།
‘འདི་ནི་རང་བྱུང་ཁམས་ཀྱི་བཀོད་པ་རེད་དམ། འདི་ནི་ང་ཚོའི་ས་ཆ་སྐྱོ་དྲགས་པས་དེར་
སྡོད་མཁན་ཚོར་ཚུལ་ལྡན་གྱི་འཚོ་བ་མ་བྱུང་པ་རེད་དམ། མ་རེད། བློ་མཐུན་ཚོ། དེ་འདྲ་རྩ་བ་ནས་
མ་རེད། དབྱིན་ཡུལ་གྱི་ས་རྒྱུ་གཤིན་པ་དང་གནམ་གཤིས་ལེགས་པས་ད་ལྟ་གནས་འཆའ་པའི་སྲོག་
ཆགས་ལས་ལྡབ་མང་པོར་ཁ་ཟས་གྱ་ནོམ་པ་མཁོ་སྤྲོད་བྱེད་ཐུབ། ང་ཚོའི་གཞིས་ཀ་འདི་གཅིག་པུས་
ཧ་ལམ་རྟ་བཅུ་སྐོར་དང༌། བ་ཕྱུགས་ཉི་ཤུ་ཙམ། ལུག་བརྒྱ་ཤོག་བཅས་ལ་ང་ཚོའི་བློ་ཡུལ་ལས་འདས་
པའི་བདེ་སྐྱིད་དང་ཆེས་མཐོང་ལྡན་པའི་འཚོ་བ་མཁོ་སྤྲོད་བྱེད་ཐུབ། འོ་ན། ང་ཚོ་ཅིའི་ཕྱིར་ཡ་ང་བའི་
གནས་སྟངས་འདིའི་ནང་སྡོད་དགོས་བྱུང་པ་རེད་དམ། དེའི་རྒྱུ་མཚན་ནི་ཧ་ལམ་ང་ཚོའི་ངལ་རྩོལ་གྱི་
ཐོན་སྐྱེད་ཡོངས་རྫོགས་འགྲོ་བ་མི་ཡིས་རྐུ་བཅོམ་བྱེད་པས་རེད། བློ་མཐུན་ཚོ། ང་ཚོའི་དཀའ་རྙོག་
ནི་འདི་རེད། དེ་མི་ཞེས་པའི་ཚིག་གཅིག་གི་ནང་བསྡུ་བསྡོམས་བྱས་ཡོད། འགྲོ་བ་མི་ནི་ང་ཚོའི་དངོས་
གཞིའི་དགྲ་བོ་རེད། མི་གནས་དབྱུངས་ཐོངས་དང༌། བཀྲེས་ལྟོགས་དང་ངལ་བ་ཚད་བརྒལ་གྱི་ལས་
ཀྱི་རྒྱུ་རྩ་དེ་དུས་གཏན་དུ་བཅད་པ་རེད།
‘འགྲོ་བ་མི་ནི་ཐོན་སྐྱེད་གང་ཡང་མི་བྱེད་པར་ལོངས་སུ་སྤྱོད་མཁན་གྱི་སེམས་ཅན་དེ་རེད།
མིས་འོ་མ་མི་སྤྲོད་ལ། སྒོ་ང་མི་འཇོག་པ་དང༌། ཐོང་བཤོལ་འཐེན་པའི་ནུས་ཤུགས་མེད་ལ་རི་བོང་འཛིན་
པར་རྒྱུག་འདེད་ཀྱང་བྱེད་མི་ཐུབ། ཡིན་ནའང་། ཁོ་ནི་སྲོག་ཆགས་ཡོངས་ཀྱི་མངའ་བདག་རེད། ཁོས་
ང་ཚོ་ལས་ལ་བཀོལ་ཏེ་ཚུར་བཀྲེས་ལྟོགས་ཀྱིས་མ་ཤི་ཙམ་གྱི་ཁ་ཟས་སྤྲད་རྗེས། དེ་བྱིངས་ཁོང་ཚོས་
ཉར་གྱི་ཡོད་རེད། ང་ཚོས་ངལ་རྩོལ་གྱིས་ས་ཞིང་རྨོ་བ་དང༌། ལྕི་བས་དེ་ལ་ལུད་རྫས་བྱེད་མོད་ང་ཚོ་
གང་ལའང་རང་གི་ཤ་ལྤགས་འདི་ལས་གཞན་ཅི་ཡང་མི་དབང་། ངའི་མདུན་གྱི་བ་ཕྱུགས་ཁྱེད་ཚོས་
ད་ལོ་འོ་མ་འོ་ཟེའུ་སྟོང་ཚོ་ག་ཚོད་སྤྲད་པ་རེད་དམ། མ་གཞི་ཤེད་སྟོབས་ཆེ་བའི་བེའུ་གསོ་སྐྱོང་བྱེད་དགོས་
པའི་འོ་མ་དེ་གང་དུ་ཕྱིན་པ་རེད་དམ། འདི་ཆ་ཚང་ཡང་ང་ཚོའི་དགྲ་བོས་ཧུབ་འཐུང་བྱས་པ་རེད། བྱ་
མོ་ཁྱེད་ཚོར་མཚོན་ན། ད་ལོ་སྒོ་ང་ག་ཚོད་བཏང་བ་དང༌། དེ་ལས་བྱ་ཕྲུག་ག་ཚོད་སྐྱེས་པ་རེད་དམ།
ཇོནས྄་དང་ཁོང་གི་གཡོག་པོ་ཚོས་སྒོ་ང་མང་པོ་ཞིག་ཁྲོམ་དུ་དངུལ་དང་བརྗེས་བ་རེད། ཁལོ་བར་ཁྱེད་
ལ་མཚོན་ན་རང་ཉིད་ལོ་ན་རྒས་པའི་དགའ་སྤྲོ་དང་། རྒྱབ་རྟེན་ཡིན་པའི་རྟེའུ་བཞི་པོ་གང་དུ་ཡོད་དམ།
ཁོང་ཚོ་ལོ་གཅིག་གི་སྟེང་བཙོང་ཟིན་པས་ཁྱེད་ནམ་ཡང་དེ་ཚོ་ལ་འཕྲད་མི་ཐུབ། རྟེའུ་བཞི་ཡི་ཨ་མ་དང་
ཞིང་ཁའི་ནང་གི་ངལ་རྩོལ་བ་ཁྱེད་ལ་རྟ་ར་ཞིག་དང་ཟས་སྐལ་ཙམ་ལས་གང་བྱུང་སོང་ངམ།
‘ང་ཚོའི་ཡ་ང་བའི་ཚེ་སྲོག་འདི་ཡང་རང་བཞིན་གྱིས་མཇུག་འགྲིལ་དུ་ག་ལ་འཇུག ང་ནི་
བསོད་བདེ་ཅན་ཞིག་ཡིན་པས་ངས་རང་གི་ཆེད་དུ་འཁང་ར་བྱེད་ཀྱི་མེད། ང་ནི་རང་ལོ་བཅུ་གཉིས་
ལ་སོན་པ་དང་ཕྲུ་གུ་བཞི་བརྒྱ་ཙམ་བྱུང་ཡོད། ཕག་པ་ཞིག་གི་ཚེ་ཚད་ནི་དེ་འདྲ་རེད། ཡིན་ནའང་
མཐའ་མཇུག་ཕག་པ་གང་ཡང་སྤུ་གྲི་གཉན་པོ་ལས་ཐར་གྱི་མེད། ངའི་མདུན་དུ་ཙོག་བཞིན་པའི་ཕག་
ཕྲུག་ཁྱེད་ཚོ་ལོ་ཞིག་གི་ཚུན་ཁྱེད་ཚོ་རེ་རེ་སྐེ་གཅོད་སྟེགས་བུའི་སྟེང་སྐད་ངན་ཤོར་ནས་ཚེ་སྲོག་དང་འབྲལ་
དགོས་པ་རེད། ཁྱེད་ཚོ་བ་ཕྱུགས་དང༌། ཕག་པ། ཁྱིམ་བྱ། ལུག་སོགས་ལའང་དངངས་སྐྲག་གི་
འཇིགས་སྣང་དེ་འབྱུང་ངེས་རེད། རྟ་དང་ཁྱི་ཚོར་ཡང་འཚོ་བ་བདེ་སྐྱིད་ལྡན་པ་ཞིག་གང་ན་ཡོད། ཁྱེད་
བོགས་ལ་མཚོན་ན་རང་གི་ཤ་རྒོད་ཆེན་མོའི་ནུས་ཤུགས་ཉམས་བརླགས་སུ་སོང་བའི་ཉིན་མོ་དེར། ཇོནས྄ས་
རྟ་རྒན་ཤན་པར་ཤ་ཁྱིའི་ཟ་ཤར་ཁྱེད་འཚོང་རྒྱུ་རེད། ཁྱི་ཚོ་ལ་མཚོན་ན་ཁྱེད་ཚོ་ལོ་རྒས་ཏེ་སོ་ལྷུང་བའི་
དུས་སུ་ཇོནས྄ས་ཁྱེད་ཅག་གི་དབུ་ལ་སོ་ཕག་བསྡམས་ཏེ་ཉེ་འགྲམ་ཀྱི་ཆུ་རྫིང་ནང་བྱིང་ནུབ་ཐེབས་སུ་
འཇུག་གི་རེད།
‘དེས་ན། བློ་མཐུན་ཚོ། ང་ཚོའི་སྐྱེ་བ་འདིའི་སྡིག་ཉེས་ཀུན་གྱི་འབྱུང་རྩ་ནི་འགྲོ་བ་མི་ཡི་
གདུག་རྩུབ་ལ་ཐུག་ཡོད་པ་མི་གསལ་ལམ། མི་མེད་པར་བཟོས་དང༌། ང་ཚོའི་ཐོན་སྐྱེད་ཀྱི་འབྲས་
བུ་ནི་ང་ཚོ་རང་གི་རེད། ཕལ་ཆེར་ང་ཚོ་ལམ་སེང་ཕྱུག་པོ་དང་རང་དབང་ལྡན་པ་ཆགས་ཀྱི་རེད། དེས་
ན་ང་ཚོས་གང་བྱེད་དགོས་པ་རེད་དམ། ལགས་རེད། ཁ་ཉེ་གཉིས་མེད་སྒོས་ཉིན་མཚན་ལྟོས་མེད་
དུ་འགྲོ་བ་མིའི་རིགས་རྒྱུད་མགོ་རྟིང་སློག་པར་བརྩོན་དང་! བློ་མཐུན་ཚོ! ངའི་བསླབ་བྱ་ནི་གྱེན་
ལྡོག་གྱིས་ཤིག་ཅེས་པ་དེ་ཡིན! ངོ་ལོག་ནི་བདུན་ཕྲག་གཅིག་གམ་ལོ་ངོ་བརྒྱ་ཕྲག་གི་དུས་ནམ་ཞིག་
ལ་འབྱུང་སྲིད་པ་ངས་ཏན་ཏན་བརྗོད་མི་ཐུབ་རུང༌། དུས་སྔ་ཕྱི་ལ་མ་ལྟོས་པར་དྲང་བདེན་རྒྱལ་ངེས་
པ་ནི་ངས་རང་གི་འོག་གི་སོག་རྩྭ་འདི་སྒྲིབ་བག་མེད་པར་མཐོང་བ་བཞིན་ཁོ་བོས་ཤེས་ཀྱི་ཡོད། བློ་
མཐུན་ཚོ། ཁྱེད་ཚོའི་ཚེ་ཐུང་ཐུང་གི་ལྷག་མ་དེའི་རིང་དེ་ལ་དམིགས་དང་! རྒྱལ་ཁ་མ་ཐོབ་བར་དུ་
འཐབ་རྩོད་བྱེད་དགོས་པས། ཁྱེད་རང་ཚོས་ཀྱང་མ་འོངས་བའི་བུ་རབས་ཚ་བརྒྱུད་ལ་ངའི་བསླབ་བྱ་
བརྒྱུད་བསྒྲགས་གནོང་དང༌།
‘བློ་མཐུན་ཚོ། དྲན་དགོས་པ་ཞིག་ལ་ཁྱེད་ཚོ་ཆོད་སེམས་བརྟན་པོ་ཡོད་དགོས་ངེས་ཡིན།
ཁ་རྩོད་ཀྱིས་ལམ་ལོག་ཏུ་འཁྲིད་མི་རུང༌། མི་དང་སྲོག་ཆགས་ལ་གཞི་མཐུན་གྱི་ཁེ་ཕན་ཡོད་པ་དང་
གཅིག་གི་ལམ་ལྷོང་དར་རྒྱས་ནི་ཙིག་ཤོས་ཀྱི་བདེ་སྐྱིད་ཡང་ཡིན་པར་སྨྲ་ཚེ་ཁོང་ཚོར་རྩ་བ་ནས་མ་གསན།
དེ་ཚོ་ཚང་མ་སྐྱག་རྫུན་རེད། མིས་རང་ཉིད་མ་གཏོགས་སེམས་ཅན་གང་གིའང་ཁེ་ཕན་ག་ལ་གཉེར།
འཐབ་རྩོད་ཀྱི་བརྒྱུད་རིམ་ཁྲོད་ང་ཚོ་སྲོག་ཆགས་རྣམས་ལ་མཐུན་སྒྲིལ་ཡང་དག་པ་དང༌། སྤུན་ཟླའི་
ལར་ཞེན་གཡའ་དག་པ་ཡོད་དགོས། མི་རྣམས་ནི་དགྲ་བོ་རེད། སྲོག་ཆགས་ཚང་མ་སྤུན་ཟླ་ཡིན།”
དུས་སྐབས་འདིར་འུར་སྒྲ་ཆེན་པོ་ཞིག་ལངས་ཏེ། གཙོ་བོས་གསུང་བཤད་གནང་སྐབས་
བྱི་བ་ཆེན་པོ་བཞི་རང་གི་ཙི་ཁུང་ལས་ཕྱིར་ཐོན་ཏེ་ཁོར་ཉན་གྱི་ཡོད་པ་རེད། ཁྱི་ཚོས་དེ་མཐོང་པས་
བྱི་པ་རྣམས་ཕྱིར་ཙི་ཁུང་ནང་མྱུར་ཏུ་རྒྱུགས་འབྲོས་བརྒྱབ་པ་མ་གཏོགས་རང་སྲོག་ཤོར་ཟིན་པ་ཡིན།
གཙོ་བོས་ཕག་སུག་ཡར་བཀྱགས་ཏེ་ཁུ་སིམ་པོར་གནས་དགོས་པའི་བཀའ་བརྡ་གནང༌།
‘བློ་མཐུན་ཚོ’ ཁོས་སྨྲ་དོན། ‘འདིར་ཐག་གཅོད་བྱེད་དགོས་པའི་གནད་དོན་ཞིག་འདུག
བྱི་བ་དང་རི་བོང་ལྟ་བུ་སྲོག་ཆགས་བདག་མེད་རྣམས་ང་ཚོའི་གྲོགས་པོ་རེད་དམ་དགྲ་བོ་རེད། ང་ཚོས་
དེ་ལ་འོས་ཤོག་འཕེན་དང་། རི་བོང་ནི་བློ་མཐུན་རེད་དམ་ཞེས་པའི་དྲི་བ་འདི་ངས་ཚོགས་ཆེན་ལ་ཞུ་
ཡི་ཡོད།
ཅུང་མ་འགོར་བར་འོས་ཤོས་འཕངས་པས། རི་བོང་རྣམས་སྤུན་ཟླ་ཡིན་པར་མང་མོས་ཀྱི་
འོས་བསྡུ་ཐོབ། ལྟ་བ་དེ་ལ་ཁ་གཏད་དུ་ལངས་མཁན་ཁྱི་གསུམ་དང་བྱི་ལ་བཅས་བཞི་མ་གཏོགས་མེད་
ཀྱང༌། ཕྱིས་སུ་ཁོ་བཞི་བོས་ལྟ་བ་དེའི་རྒྱབ་གཉེར་དུ་ཡང་འོས་ཤོག་རེ་བཅས་ཡིན་མིན་གཉིས་ཆར་
འོས་ཤོག་འཕངས་ཡོད་པ་གསར་རྟོགས་བྱུང༌། གཙོ་བོས་མུ་མཐུད་ནས་གསུང་དོན།
‘ད་ང་ལ་ཅུང་ཟད་ཞུ་རྒྱུ་འདུག བསྐྱར་ཟློས་ཞུ་རྒྱུ་ཞིག་ལ་མི་དང་ཁོང་གི་བྱ་སྤྱོད་ལ་ཁྱེད་
ཚོས་གཏིང་ནད་འཁོན་སེམས་འཛིན་པའི་འགན་དབང་དེ་ནམ་ཡང་བརྗེད་མི་རུང༌། རྐང་གཉིས་སྟེང་
འགྲོ་མཁན་གང་ཞིག་ཡིན་རུང་དགྲ་བོ་རེད། རྐང་བཞིའམ་གཤོག་ལྡན་གང་ཞིག་ཡིན་རུང་གྲོགས་པོ་
ཡིན། མི་ལ་འཐབ་དུས་ང་ཚོ་མི་དང་འདྲ་བོ་ཆགས་མི་རུང་པ་དེའང་དྲན་པར་གྱིས་ཤིག ཁྱེད་ཚོས་
མི་དབང་དུ་བསྡུས་ཀྱང་ཁོང་ཚོའི་ཉེས་སྐྱོན་དང་དུ་མ་ལེན་ཞིག སྲོག་ཆགས་གང་གིས་ཀྱང་ཁང་པའི་
ནང་སྡོད་པའམ་མལ་ཁྲིའི་སྟེང་ཉལ་བ། གྱོན་ཆས་གོན་པ། ཆང་རག་འཐུང་བ། ཐ་མག་འཐེན་པ།
དངུལ་ཉར་བ། ཚོང་རྒྱག་པ་སོགས་བྱ་མི་རུང་། མིའི་གོམས་གཤིས་ཚང་མ་ངན་པ་རེད། ལྷག་པར་
དུ། སྲོག་ཆགས་ཀྱིས་རང་གི་རིགས་ལ་བཙན་དབང་བྱ་མི་རུང་། སྟོབས་ཤུགས་ཆེ་ནའང་འདྲ་ཆུང་
ནའང་འདྲ། སྤྱང་པོ་ཡིན་ནའང་རུང་མིན་ནའང་རུང་ང་ཚོ་ཚང་མ་སྤུན་ཟླ་ཡིན། སྲོག་ཆགས་ཤིག་
གིས་དུད་འགྲོ་གཞན་གང་ཡང་གསོད་མི་རུང༌། སྲོག་ཆགས་ཚང་མ་འདྲ་མཉམ་ཡིན།
བློ་མཐུན་ཚོ། དེ་ནས་ངས་ཁྱེད་ཚོར་མདང་དགོང་གི་རྨི་ལམ་ཞུ་རྒྱུ་ཡིན། དེ་ནི་མི་རྩ་ཡལ་
དུ་ཕྱིན་རྗེས་ཀྱི་འཇིག་རྟེན་གྱི་རྨི་ལམ་ཞིག་རེད། ངས་དེ་ཞིབ་ཕྲར་ཞུ་ཐུབ་ཀྱི་མི་འདུག་ཀྱང༌། དེས་
ངས་སྔ་མོ་ནས་རྩ་བརྗེད་དུ་ཕྱིན་པའི་བྱ་དངོས་གང་ཞིག་དྲན་སྐུལ་བྱས་བྱུང༌། ལོ་མང་པོའི་ཡར་སྔོན་
དུ་ང་ཕག་ཕྲུག་ཅིག་ཡིན་སྐབས། ངའི་ཡུམ་དང་མོ་ཕག་ཚོས་སྒྲ་གདངས་དང་ཚིགས་རྐང་དང་པོ་གསུམ་
པོར་མ་གཏོགས་རྒྱུས་མེད་པའི་གཞས་རྙིང་པ་ཞིག་བཏང་བྱུང༌། ན་ཆུང་ཁྱེའུའི་སྐབས་སུ་ངས་གཞས་
གདངས་དེ་ཤེས་ཀྱི་ཡོད་རུང་། རྗེས་སུ་རྩ་བརྗེད་དུ་ཕྱིན་པ་རེད། མདང་དགོང་ངའི་རྨི་ལམ་ནང་དུ་
དེ་དྲན་བྱུང་། དེས་མ་ཚད་དུས་ཡུན་རིང་པོའི་ཡར་སྔོན་དུ་སྲོག་ཆགས་ཚོས་གླུ་གཞས་སུ་བཏང་བ་དང༌།
ཚེ་རབས་མང་པོར་དྲན་མ་སོས་པའི་གཞས་ཚིག་དེ་ག་རང་ངས་ཤེས་བྱུང༌། བློ་མཐུན་ཚོ། ངས་ད་
ལྟ་ཁྱེད་ཚོར་གཞས་དེ་ལེན་རྒྱུ་ཡིན། ང་ལོ་ན་མཐོ་བ་དང་སྐད་མི་སྙན་ཡང་། ངས་ཁྱེད་ཚོར་གདངས་
དེ་བསླབས་ཚེ་ཁྱེད་རྣམས་ཀྱིས་ལེགས་པོར་གཏོང་ཐུབ་ངེས་རེད། གཞས་མིང་ལ་“དབྱིན་ཡུལ་གྱི་སྲོག་
ཆགས་”ཟེར།”
གཙོ་བོ་རྒན་པས་མགྲིན་པ་གཟེངས་སུ་བཏེགས་ཏེ་གླུ་གཞས་གཏོང་འགོ་བརྩམས། ཁོས་
སྨྲས་པ་ལྟར་རང་གི་སྐད་སྒྲ་ནི་མི་སྙན་ཡང༌། དེ་གང་ལེགས་སུ་བཏང་པས་དེ་ལ་ཀའེ་མིན་ཌིན་དང་
‘ལ། ཁུ་ཀུཤ་༣༽`དབར་གྱི་མི་སེམས་འགུལ་པའི་གདངས་ཤིག་འདུག དེའི་གཞས་ཚིག་ནི་འདི་
ལྟར་རོ།
ཡུལ་ས་ཁུལ་ཡོངས་ཀྱི་སྲོག་ཆགས།
ཨཱིན་ལེཎ་ཨ་ཡར་ལནཌ་དུད་འགྲོ།
དུས་མ་འོངས་འོད་སྟོང་ཅན་གྱི།
བདག་འཕྲིན་བཟང་བོར་གསོན་དང་།
མི་དཔོན་ངན་མགོ་རྟིང་བསློགས་པའི།
ཉིན་མོ་སྔ་ཕྱིར་ཡོང་གི།
དབྱིན་ཡུལ་ས་ཞིང་གཤིན་པོ།
བྱོལ་སོང་གཅིག་པུས་དབང་ཆོག
ང་ཚོའི་སྒལ་པར་སྒ་དང་།
སྣ་ལ་ཨ་ལོང་མི་དགོས།
ཁ་སྲབ་རྟིང་ལྕགས་གཡུག་ཞོག
ལྕག་ཚན་གཉན་པོས་གང་ཡོང་།
བློ་ངོར་མི་ཤོང་འབྱོར་བ།
གྲོ་ནས་ཡུག་པོ་རྩྭ་སྐྱ།
རྩྭ་སྔོན་སྲན་མ་ཡུང་དམར།
ཉིན་དེར་ང་ཚོར་དབང་གི།
ང་ཚོའི་རང་དབང་ཉིན་མོར།
དབྱིན་ཡུལ་ས་ཞིང་བཀྲགས་ཆེ།
ཆུ་མོ་དྭངས་གཙང་གསལ་བ།
བསིལ་རླུང་ཞིམ་པོ་ལྡང་པ།
འུ་ཅག་སྔོན་ལ་འཆི་ཡང་།
ཉིན་དེར་ང་ཚོས་བརྩོན་དགོས།
རྟ་ཕྱུགས་ངང་པ་ངུར་བ།
ཚང་མས་རང་དབང་ཆེད་འབད་དགོས།
ཡུལ་ས་ཁུལ་ཡོངས་ཀྱི་སྲོག་ཆགས།
ཨཱིན་ལེཎ་ཨ་ཡར་ལནཌ་དུད་འགྲོ།
དུས་མ་འོངས་འོད་སྟོང་ལྡན་པའི།
བདག་འཕྲིན་གསན་ནས་སྤེལ་དང་།
གླུ་གཞས་འདིས་སྲོག་ཆགས་རྣམས་ལ་ནི་སེམས་འགུལ་དྲག་པོ་ཐེབས་ཤིང་། ཧ་ལམ་གཙོ་
བོས་མཇུག་མ་རྫོགས་གོང་ཁོང་ཚོ་རང་རང་གིས་གཞས་དེ་གཏོང་འགོ་ཚུགས། གླེན་ལྐུགས་ཆེ་ཤོས་
ཀྱི་སྲོག་ཆགས་ཀྱིས་ཀྱང་གདངས་དེ་དང་གཞས་ཚིག་ཁ་ཤས་བློ་རུ་ངེས་ཟིན་པ་དང་། ཕག་པ་དང་ཁྱི་
ལྟ་བུའི་སྤྱང་གྲུང་ལྡན་པ་ཚོར་མཚོན་ན། སྐར་མ་ཁ་ཤས་ཀྱི་རིང་གཞས་ཧྲིལ་པོ་དེ་བློ་ལ་བཟུང་ཚར།
དེ་ནས་ཁ་ཤས་ཤིག་གིས་ཐོག་མའི་ཚོད་ལྟ་བྱས་རྗེས་སུ། ‘དབྱིན་ཡུལ་གྱི་སྲོག་ཆགས་ནི་གཞིས་ཀ་ཧྲིལ་
པོས་སྐད་བརྒྱབ་ནས་དབྱངས་རྟ་གཅིག་གི་ནང་གླུ་གཞས་སུ་བཏང༌། དེ་ནི་བ་ཕྱུགས་ཚོས་ངུར་ནས་
བཏང་བ་དང༌། ཁྱི་ཚོས་ཟུག་ནས་བཏང་བ། ལུག་ཚོས་འབའ་ནས་བཏང་བ། རྟ་རྣམས་ཀྱིས་འཚེར་
ནས་བཏང་བ། ངུར་པ་རྣམས་ཀྱིས་གཙེར་ནས་བཏང་བ་བཅས་རེད། ཁོང་ཚོ་གཞས་དེ་ལ་ཧ་ཅང་
མོས་པ་བྱུང་བས། གལ་ཏེ་དེ་ལ་བར་ཆད་གང་ཡང་བྱུང་མེད་ཚེ། གཞས་ཐེངས་མ་ལྔ་བའི་རྗེས་སུའང་
མུ་མཐུད་ནས་མཚན་གང་པོར་གཏོང་སྲིད།
སྟབས་མ་ལེགས་པ་ཞིག་ལ་འུར་སྒྲ་དེས་སྐུ་ཞབས་ཇོནས་གཉིད་ལས་དཀྲོགས་པས། ཁོས་
ལྷས་ར་ནང་དུ་ཝ་མོ་གང་ཞིག་བསླེབས་པར་བསམས་ཏེ་མལ་ལས་འཕར་མཆོངས་བརྒྱབ་ནས་རང་གི་
མལ་ཁང་གི་ཟུར་ཞིག་ན་དུས་ནམ་རྒྱུན་བསླངས་ཡོད་པའི་མེ་མདའ་དེ་བླངས་ཏེ་མུན་ནག་ནང་ཐེངས་
དྲུག་འཕངས། མདེའུ་དེ་ཚོ་གཟན་ཁང་གི་རྩིག་ངོས་སུ་ཕོག་པས་ཚོགས་འདུ་ནི་བྲལ་འཚུབ་ངང་གྲོལ་
ཏེ་ཚང་མ་རང་རང་གི་མལ་སར་ཕྱིར་བྲོས་བྱས། བྱ་རྣམས་ནི་རང་གི་གདང་ལ་མཆོངས་པ་དང་། དེ་
མིན་གྱི་དུད་འགྲོ་རྣམས་ནི་སོག་རྩྭའི་སྟེང་གནས་བཅས་པས་དར་ཅིག་གི་ནང་གཞིས་ཀ་ཧྲིལ་པོ་གཉིད་
དུ་ཡུར་བྱུང་པ་འདྲ།

༢ ལེའུ་གཉིས་པ།

ཉིན་གསུམ་གྱི་རྗེས་སུ། མེ་ཇོར་རྒན་པ་ནི་གཉིད་ཁུག་པའི་སྐབས་སུ་ན་ཟུག་གང་ཡང་མེད་
པར་ཤི་ཚར། ཁོའི་ཕུང་པོ་ནི་སིལ་སྡོང་ར་བའི་འགྲམ་དུ་དུར་སྤས་བྱས།
ད་ནི་ཕྱི་ཟླ་གསུམ་པའི་འགོ་སྟོད་རེད། ཉེ་བའི་ཟླ་གསུམ་གྱི་རིང་གསང་པའི་ལས་འགུལ་མང་
པོ་བྱུང་ཡོད། གཙོ་བོའི་གསུང་བཤད་ཀྱིས་གཞིས་ཀའི་སྟེང་གི་སྲོག་ཆགས་བློ་རྣོ་བ་ཚོའི་འཚོ་བར་མཐོང་
རྒྱ་གསར་པ་ཞིག་སྤྲད་པ་རེད། ཁོང་ཚོས་གཙོ་བོས་ལུང་བསྟན་པའི་གྱེན་ལྡོག་དེ་དུས་ནམ་ཞིག་འབྱུང་
མིན་མི་ཤེས་ལ། དེ་ཁོང་ཚོའི་ཚེ་ཐོག་འདིར་འབྱུང་པར་སེམས་པའི་རྒྱུ་རྐྱེན་ཡང་མེད་མོད། ཁོང་ཚོས་
དེའི་སླད་དུ་གྲ་སྒྲིག་བྱེད་རྒྱུ་ནི་རང་གི་ལས་འགན་དུ་མཐོང་ཞིང་། སྤྱིར་བཏང་ཕག་པ་ཚོ་སྲོག་ཆགས་
ཡོངས་ཀྱི་སྤྱང་གྲུང་ཆེ་ཤོས་སུ་ཁས་འཆེ་བས་གཞན་ལ་བསླབ་ཅིང་རྩ་འཛུགས་བྱེད་པའི་ལས་ཀ་དེ་ཁོང་
ཚོའི་སྟེང་རང་བཞིན་གྱིས་འགན་འཁྲི་པ་རེད། སྐུ་ཞབས་ཇོནས྄ས་ཁྲོམ་གཞུང་དུ་འཚོང་སླད་གསོ་སྐྱོང་
བྱས་པའི་ཕག་གསེབ་གཞོན་པ་སྭནོ་བེལ་དང་ནེཔོ་ལ་ཡོན་གཉིས་ནི་ཕུལ་དུ་བྱུང་པའི་ཕག་པ་དེ་གཉིས་
ཡིན། ནེཔོ་ལི་ཡོན་ནི་ཕག་གསེབ་ཆེན་པོ་གཏུམ་དྲག་གི་ཉམས་འགྱུར་དང་ལྡན་པ་ཞིག་ཡིན་པ་དང་།
ཁོ་ནི་གཞིས་ཀ་དེའི་སྟེང་གི་བེར ཀ་ཤིར་་༡༽་ཁོ་ན་དེ་ཆགས་ཡོད། ཁོས་སྐད་ཆ་མང་པོ་མི་སྨྲ་རུང་རང་
ཉིད་ཀྱི་ལས་དོན་བསྒྲུབ་དུས་སྙན་གྲགས་ཆེ། སྭནོ་བེལ་ནི་ནེཔོ་ལི་ཡོན་ལས་བློ་རིག་བཀྲ་ཞིང་སྨྲ་བརྗོད་
ལ་མཁས་པ་དང༌། གསར་གཏོད་ཀྱི་རང་བཞིན་ལྡན་ཡང་ཁོང་གི་གཤིས་སྤྱོད་ནི་དེ་འདྲ་གཏིང་ཟབ་པོ་
མེད་པར་བརྩི། གཞིས་ཀ་ནང་གི་ཕག་པ་གཞན་ཚང་མ་ནི་གསོས་ཕག་རེད། དེའི་ནང་གི་མཁུར་ཚོས་
ཧ་ཅང་སྒོར་པ་དང༌། མིག་ཁྲ་ཧྲིག་ཧྲིག་ཏུ་ཡོད་པ། གོམ་འགྲོས་བདེ་ལྕག་འཁྱུག་པ། སྐད་སྒྲ་རྣ་བར་
གཙེར་པ་བཅས་ཀྱི་ཁྱད་ཆོས་དང་ལྡན་པའི་ཕག་ཆུང་ཚོན་པོ་ས྄ཁིའེ་ལེར་ཟེར་པ་དེ་ནི་སྐད་གྲགས་ཆེ་ཤོས་
དེ་ཡིན། ཁོ་སྐད་ཆ་སྨྲ་བ་ལ་མཁས་ཤིང༌། གནད་དོན་ཁག་པོ་གང་ཞིག་ལ་རྩོད་གླེང་བྱེད་དུས་རང་
ཉིད་གཡས་མཆོང་གཡོན་ལྡིང་བྱས་ཏེ་གང་ལྟར་གོ་སྐོན་བློ་འགུགས་ཀྱི་ནུས་པ་དང་ལྡན་པའི་སྒོ་ནས་རང་
གི་རྔ་མ་གཡུག་གཡུག་བྱེད་པའི་གོམས་གཤིས་ཤིག་ཡོད། གཞན་པ་ཚོས་སྭཁིའེ་ལེར་གྱིས་ཁ་དོག་དཀར་
བོའང་ནག་པོར་ཁས་འཆེ་རུ་བྱེད་ཐུབ་པར་སྨྲ།
ཁོང་ཚོ་ཕག་པ་གསུམ་གྱིས་གཙོ་བོ་རྒན་པའི་སློབ་སྟོན་དེ་གོ་རིམ་ཆ་ཚང་ལྡན་པའི་བསམ་བློ་
ཞིག་ཏུ་ཞིབ་སྤྲོས་རྒྱས་བཤད་བྱས་པས་དེའི་མིང་ལ་དུད་འགྲོའི་རིང་ལུགས་སུ་བཏགས། སྐུ་ཞབས་ཇོནས་
གཉིད་དུ་ཡུར་རྗེས་སུ། ཁོང་ཚོས་བདུན་ཕྲག་རེའི་མཚན་ཁ་ཤས་ལ་གཟན་ཁང་ནང་གསང་པའི་ཚོགས་
འདུ་བསྐོངས་ཏེ་སྲོག་ཆགས་རྣམས་ལ་དུད་འགྲོའི་རིང་ལུགས་ཀྱི་རྩ་དོན་གསལ་བཤད་བྱས། དང་ཐོག་
ཁོང་ཚོས་བླུན་རྨོངས་དང་དང་མེད་སྣང་མེད་ལ་གདོང་ལེན་བྱེད་དགོས་ཁེལ་པ་རེད། སྲོག་ཆགས་ཁ་
ཤས་ཀྱིས་སྐུ་ཞབས་ཇོནས྄་ལ་“སྦྱིན་བདག་དུ་འབོད་པས་དམ་ཚིག་བརྩི་སྲུང་གི་ལས་འགན་གྱི་སྐད་ཆ་
གླེང་བའམ། ‘སྐུ་ཞབས་ཇོནས྄ས་འུ་ཅག་གསོ་པས་གལ་ཏེ་ཁོ་མེད་ཚེ་ང་ཚོ་བཀྲེས་ལྟོགས་ཀྱིས་ཤི་རྒྱུ་རེད་ལྟ་
བུའི་གཞི་རྩའི་འགྲེལ་བརྗོད་བྱས། གཞན་པ་ཚོས་“ང་ཚོ་ཤི་རྗེས་གང་ཞིག་འབྱུང་རྒྱུ་ཡིན་པ་ལ་ཙིའི་ཕྱིར་
དོ་སྣང་བྱེད་དགོས་སམ་ཡང་ན་“གལ་ཏེ་གྱེན་ལྡོག་ནི་ཡོང་རྒྱུ་ངེས་གཏན་ཡིན་ན་ང་ཚོས་དེའི་སླད་དུ་ལས་
ཀ་བྱས་མ་བྱས་ལ་ཁྱད་པར་ཅི་” ལྟ་བུའི་དྲི་བ་འདོན་པས། ཕག་པ་ཚོས་དེ་ནི་དུད་འགྲོའི་རིང་ལུགས་ཀྱི་
བླ་སྲོག་དང་འགལ་ཟླར་གྱུར་པ་དེ་ཤེས་སུ་འཇུག་རྒྱུར་དཀའ་ངལ་ཆེན་པོ་འཕྲད་པ་རེད། རྒོད་མ་དཀར་
པོ་མོལ་ལི་ནི་ཆེས་བླུན་རྨོངས་ཅན་གྱི་དྲི་བ་འདོན་མཁན་དེ་ཡིན། མོས་སྭནོ་བེལ་ལ་དྲིས་པའི་དྲི་བ་ཐོག་
མ་དེ་ནི་“གྱེན་ལྡོག་གི་རྗེས་སུ་ཀ་ར་དཀར་པོ་ད་དུང་ཡོད་རྒྱུ་རེད་དམ་ཞེས་པ་དེ་ཡིན།
‘ཡོད་རྒྱུ་མ་རེད’ སྭནོ་བེལ་གྱིས་གདེང་ཚོད་ཆེན་པོས་སྨྲ་དོན། ‘ང་ཚོར་གཞིས་ཀ་འདིའི་
ནང་ཀ་ར་དཀར་པོ་བཟོ་བྱེད་ཀྱི་ཐོན་སྐྱེད་རྒྱུ་ཆས་མེད་ལ། ཀ་ར་དཀར་པོ་དགོས་ངེས་ཀྱང་མ་རེད། ཡུག་
པོ་དང་རྩྭ་སྐྱ་ཡོད་པ་ཡིན།’ 
མོལ་ལི་ཡིས་“འོ་ན་ངས་རྔོག་མའི་ནང་དར་སྐུད་འདོགས་ཆོག་གི་རེད་དམ་་ཞེས་དྲིས།
‘བློ་མཐུན' སྭནོ་བེལ་གྱིས་སྨྲ་དོན། ‘ཁྱེད་རང་དེ་ལྟར་དགའ་ཞེན་བྱེད་སའི་དར་སྐུད་ནི་
བྲན་གཡོག་ལམ་ལུགས་ཀྱི་རྟགས་མཚན་རེད། ཁྱེད་ཀྱིས་རང་དབང་ནི་དར་སྐུད་ལས་རྩ་ཆེ་བ་མི་མཁྱེན་
ནམ།”
མོལ་ལི་ནི་མོས་མཐུན་བྱུང་སོང་མོད། ཁོ་མོར་ད་དུང་ཡིད་ཆེས་ངེས་རྙེད་བྱུང་མེད་པ་འདྲ།
ཕག་པ་ཚོས་ཕོ་རོག་གཉོམ་ཆུང་མོས་སི་ཡིས་སྨྲས་པའི་རྫུན་ཚིག་ལ་འགོག་རྒོལ་བྱེད་པར་དེ་
ལས་ཀྱང་ཧུར་བརྩོན་དྲག་པོ་བྱེད་དགོས་བྱུང༌། སྐུ་ཞབས་ཇོནས྄འི་དམིགས་བསལ་གྱི་གཅེས་ཉར་སྲོག་
ཆགས་མོས྄་སི་ནི་སོ་མྱུལ་དང་ནང་གཏམ་ཕྱི་ལ་འཆད་མཁན་ཞིག་ཡིན་ཡང་། ཁོ་གཏམ་སྨྲ་བ་ལ་མཁས་
པོ་ཡོད། ཁོས་སྲོག་ཆགས་རྣམས་ཤི་རྗེས་རྣམ་ཤེས་འགྲོ་སའི་རི་བོ་ཤེལ་ཀ་ར་ཟེར་བའི་ཡུལ་ལྐོག་གྱུར་
ཞིག་ཡོད་པ་དེའི་གནས་ཤེས་ཀྱི་ཡོད་ཚུལ་བརྗོད། མོས྄་སིས་དེ་ནི་སྤྲིན་པའི་ཡར་ཕྱོགས་མཁའ་དབྱིངས་
ཀྱི་གནས་ཆེ་གེ་མོ་ཞིག་ཏུ་ཡོད་པར་སྨྲས། རི་བོ་རྡོ་ཀ་རར་བདུན་ཕྲག་གཅིག་ལ་གཟའ་ཉི་མ་བདུན་
དང༌། ལོ་ཧྲིལ་པོའི་ནམ་དུས་སུ་རྩྭ་སྔོན་ལྡན་པ། བུ་རམ་བསྒར་མ་དང་ཏིལ་ཤུབས་ནི་ལྕང་ལྕུག་གི་
ར་བའི་སྟེང་སྐྱེས་ཡོད་པར་བརྗོད། མོས྄་སིས་གཏམ་རྒྱུད་འཆད་པ་ལས་ལས་ཀ་མི་བྱེད་པས་སྲོག་ཆགས་
རྣམས་ཁོ་ལ་སྡང་མོད། ཁོང་ཚོ་ཁ་ཤས་རི་བོ་རྡོ་ཀ་རར་ཡིད་ཆེས་པས། ཕག་པ་རྣམས་ཀྱིས་གནས་
དེ་འདྲ་ཞིག་མེད་པ་ར་སྤྲོད་ཆེད་ཁོང་ཚོ་དང་རྩོད་པ་དྲག་པོ་རྒྱག་དགོས་བྱུང༌།
ཤིང་རྟ་འཁོར་ལོའི་རྟ་རྒོད་བོགས་དང་རྒོད་མ་ཁལོ་བར་གཉིས་ནི་ཕག་པ་ཚོར་དད་དམ་ཆེ་
ཤོས་ཀྱི་རྗེས་འབྲང་པ་ཡིན། ཁོ་གཉིས་ཀྱིས་རང་ངོས་ནས་མནོ་བསམ་གང་ཡང་གཏོང་མི་ཐུབ་རུང་།
ཕག་པ་རྣམས་སློབ་སྟོན་པར་བསྟེན་རྗེས་ཁོང་ཚོས་གང་ཞིག་སྨྲས་རུང་དེ་ལ་བདག་སྤྲོད་བྱེད་པ་དང་། རྩོད་
པ་སྤྲོས་མེད་སྒོས་དེ་སྲོག་ཆགས་གཞན་ལ་བརྒྱུད་བསྒྲགས་བྱེད་པ་ཡིན། ཁོ་གཉིས་གཟན་ཁང་ནང་གི་
ཚོགས་འདུ་ལ་མི་ཆད་པ་དང༌། དུས་རྒྱུན་དུ་ཚོགས་འདུ་གྲོལ་སྐབས་“དབྱིན་ཡུལ་གྱི་སྲོག་ཆགས་ཀྱི་
གཞས་འགོ་འདྲེན་གྱི་ཡོད།
ད་ལྟ། དུས་ཡུན་རིམ་གྱིས་འདས་དུས་གྱེན་ལྡོག་ནི་སུ་ཞིག་གིའང་བློ་ངོར་མ་འཁོར་པའི་
དུས་ཡུན་ཐུང་ཐུང་ཞིག་གི་ནང་མངོན་འགྱུར་བྱུང་པ་རེད། འདས་པའི་ལོ་ངོའི་ནང་སྐུ་ཞབས་ཇོནས྄་
སྦྱིན་བདག་གདུག་རྩུབ་ཅན་ཞིག་ཡིན་རུང་རང་དོན་ལ་འབྱོན་པོ་ཡོད། ཡིན་ནའང༌། ཉེ་ཆར་ཁོར་
ཉམས་རྒུད་གོད་ཆགས་བྱུང༌། ཁོས་ཁ་མཆུ་ཞིག་གི་ནང་དངུལ་སྒོར་མང་པོ་ཤོར་རྗེས་སྤོབས་སེམས་
ཧ་ཅང་ཉམས་ཏེ་ཆང་རག་ཚོད་མེད་འཐུང་འགོ་ཚུགས། ནམ་དུས་གང་ཞིག་གི་ཉིན་མོ་ཚང་མར། ཁོ་
ཐབ་ཚང་གི་རྐུབ་སྟེགས་ཝིན་སོར་གྱི་སྟེང་བསྙེས་སྡོད་བྱས་ཏེ་ཚགས་པར་ཀློག་པ་དང་། ཆང་རག་བཏུང་
བའམ། སྐབས་རེར་མོས་སི་ལ་བག་ལེབ་བྷིཡར་གྱི་ནང་སྤངས་ནས་སྟེར་གྱི་ཡོད། ཁོང་གི་འཁོར་གཡོག་
རྣམས་ནི་སྒྱིད་ལུག་ཆེ་ཞིང་གཡོ་སྒྱུ་ལ་མཁས་པས། ཞིང་ཁ་ནི་རྩྭ་ཡན་གྱིས་ཁེངས་པ་དང༌། སྡོད་ཁང་
ཞིག་རལ་དུ་གྱུར་པ། ཚེར་ར་བདག་མེད་དུ་ལུས་པ། སྲོག་ཆགས་རྣམས་ཁ་ཟས་ཀྱིས་མ་འགྲངས་པ་
བཅས་བྱུང་བ་རེད།
ཕྱི་ཟླ་དྲུག་པ་ཟིན་པས། རྩྭ་སྐྱ་ནི་ཧ་ལམ་འབྲེག་རན་ཡོད། དབྱར་དཀྱིལ་གྱི་གཟའ་སྤེན་
པའི་སྔ་ནུབ་སྐུ་ཞབས་ཇོནས྄་ཝིལ་ལིན་ཌོན་ལ་ཕྱིན་ཏེ། སེང་གེ་དམར་པོའི་ཆང་ཁང་དུ་ར་བཟི་དྲགས་
པས། གཟའ་ཉི་མའི་ཉིན་གུང་བར་ཕྱིར་འཁོར་མ་ཐུབ། འཁོར་གཡོག་ཚོས་ཞོགས་པ་སྔ་བོར་བ་ཕྱུགས་
ཀྱི་འོ་མ་བཞོ་རྗེས། སྲོག་ཆགས་རྣམས་ལ་གཟན་ཆག་གང་ཡང་མི་སྟེར་པར་ཕྱི་རོལ་དུ་རི་བོང་བདའ་
རུ་ཕྱིན། སྐུ་ཞབས་ཇོནས྄་ཕྱིར་ལོག་ཚེ། ཁོ་ནི་ལམ་སེང་མགྲོན་བསུ་ཁང་གི་གདན་སྦོལ་སྟེང་དུ་(འཛམ་
གླིང་གསར་འགྱུར)གདོང་པར་བཀབ་སྟེ་གཉིད་དུ་ཡུར་བས། དགོང་དྲོ་ཟིན་རུང་། ད་དུང་སྲོག་ཆགས་
རྣམས་ལ་ལྟོ་གཟན་སྤྲད་མེད་པས། ད་ལྟའང་བཟོད་སྲན་བྱེད་ག་ལ་ཐུབ། བ་མོ་ཞིག་གིས་འབྲུ་མཛོད་
ཀྱི་སྒོ་མོ་གཏོར་བས་སྲོག་ཆགས་རྣམས་ཀྱིས་མ་རྨོས་ལོ་ཏོག་གི་སྣོད་ཆས་ནས་ལྟོགས་སེལ་བརྒྱབ། དུས་
སྐབས་འདིར་སྐུ་ཞབས་ཇོནས྄་གཉིད་ལས་སད་པས། ཅུང་མ་འགོར་བར་ཁོ་དང་འཁོར་གཡོག་བཞིས་
ལག་ཏུ་ལྕག་ཚན་འཁྱེར་ཏེ་ཕྱོགས་གང་སར་འབྲབ་ཀྱིན་འབྲུ་མཛོད་ཁང་ནང་དུ་འོངས། བཀྲེས་ལྟོགས་
ཀྱིས་མནར་པའི་སྲོག་ཆགས་རྣམས་ལ་མཚོན་ན་འདི་ནི་བཟོད་ཐུབ་པ་ཞིག་ག་ལ་ཡིན། སྔ་ཚུད་ནས་
འཆར་གཞི་གང་ཡང་བཏིང་མེད་ཀྱང་། ཁོང་ཚོ་ནི་དུས་ཅིག་ཅར་དུ་རང་གི་མནར་གཅོད་གཏོང་མཁན་
གྱི་སྟེང་ཤར་རེར་མཆོངས་པ་རེད། ཇོནས྄་དང་ཁོང་གི་འཁོར་གཡོག་ཚོས་གློ་བུར་དུ་ཁོང་ཚོར་ཕྱོགས་
ཡོངས་ནས་འཕྲས་རྒྱག་པ་དང༌། མགོ་རྭས་རྡུང་གིན་ཡོད་པ་རྟོགས་པས་གནས་སྟངས་ཛ་དྲག་ཅན་
དུ་མཐོང༌། ཁོང་ཚོས་ད་སྔོན་སྲོག་ཆགས་ཀྱི་སྤྱོད་ལམ་འདི་ལྟར་འཛིན་པ་ནམ་ཡང་མ་མཐོང་བ་དང་།
ཁོང་ཚོས་གང་འདོད་ཀྱིས་སྡུག་པོ་བཏང་སྟེ་རྡུང་རྡེག་བྱས་མྱོང་པའི་སྲོག་ཆགས་ཚོའི་གློ་བུར་གྱི་ཡར་
ལངས་འདིས་ཁོང་ཚོ་ཧ་ལམ་སྐྲག་ནས་བླ་གྱར་དུ་བཅུག ཅུང་མ་འགོར་བར། ཁོང་ཚོས་རང་ཉིད་
འགེབ་སྲུང་བྱེད་ཀྱིན་ཕྱིར་བྲོས་རྒྱག་དགོས་བྱུང༌། ཡུད་ཙམ་གྱི་རྗེས་སུ་ཁོ་ཚོ་ལྔ་པོ་ནི་སྲོག་ཆགས་ཚོས་
རྒྱལ་ཁའི་ངང་རྗེས་འདེད་བཏང་སྟེ་རྒྱ་ལམ་དུ་མར་ཟུག་པའི་ཤིང་རྟའི་ལམ་ཁ་དེར་བཤར་བྲོས་བྱེད་དགོས་
པ་བཟོས་པ་རེད། 
ལྕམ་སྐུ་ཇོནས྄ས་མལ་ཁང་སྒེའུ་ཁུང་གི་ཕྱི་རོལ་དུ་བལྟ་དུས་གནས་ཚུལ་ཡག་རྒྱུ་མེད་པ་མཐོང་
པས། འགྲུལ་པའི་ཁུག་སྒྱེ་ཞིག་གི་ནང་དངོས་པོ་འགའ་ཤས་མགྱོགས་པོར་གཡུག་བརྫོངས་བྱས་ཏེ་ལམ་
ཁ་གཞན་ཞིག་བརྒྱུད་ནས་གཞིས་ཀ་ལས་ཕྱིར་ཐོན། ཕོ་རོག་མོས྄་སི་རང་གི་བྱ་གདང་ལས་མར་མཆོང་
སྟེ་ཀུ་ཅོ་འདོན་བཞིན་ཁོ་མོའི་རྗེས་སུ་བསྙེགས། དུས་སྐབས་འདིར། སྲོག་ཆགས་ཚོས་ཇོནས྄་དང་
ཁོང་གི་འཁོར་གཡོག་རྣམས་ལམ་ཆེན་སྟེང་རྗེས་འདེད་བཏང་རྗེས་ཁོང་ཚོའི་རྗེས་སུ་ལྕགས་ཀྱི་རྒྱལ་སྒོ་
དེ་ཤུགས་ཀྱིས་བརྒྱབ། དེ་ལྟར་ཧ་ལམ་ཁོང་ཚོས་གང་ཞིག་འབྱུང་གིན་ཡོད་པའང་མ་ཤེས་པར་ཇོནས་
ཕྱིར་བསྐྲད་དེ་གྱེན་ལྡོན་ནི་བདེ་བླག་ངང་ལག་བསྟར་བྱས་པས་ཁྱིམ་རྒྱུད་གཞིས་ཀ་ཁོང་ཚོར་དབང་བའི་
རྒྱལ་ཁ་བྱུང༌།
དང་པོ་སྐར་མ་ཁ་ཤས་ཀྱི་རིང༌། སྲོག་ཆགས་རྣམས་ཁོ་རང་ཚོའི་རླུང་རྟ་དབང་ཐང་ལ་སོ་
སོ་ཡང་ཡིད་ཆེས་མ་ཐུབ་པར་བརྟེན། མི་གང་ཞིག་སྦས་ཡིབ་བྱས་ཡོད་མེད་བལྟ་བ་བཞིན་གཞིས་ཀའི་
མཐའ་སྐོར་དུ་རུ་ཚོགས་བྱས་ནས་བང་རྒྱུགས་བཏང་རྗེས། ཕྱིར་རྔོནས་ཡི་འཁོན་དགྲའི་དབང་བསྒྱུར་
དུས་རབས་ཀྱི་ཤུལ་རྗེས་རྩ་མེད་དུ་བཟོ་བར་གཞིས་ཀའི་ཁང་ཆེན་ལ་རྒྱུག་བཤར་བྱེད་པ་ནི་ཁོང་ཚོའི་
ལས་དང་པོ་དེ་ཡིན། རྟ་རའི་མཐའ་གནས་སུ་ཡོད་པའི་སྒ་ཆས་ཁང་མིག་ཤུགས་ཀྱིས་ཕྱེ་སྟེ། སྐུ་ཞབས་
རྔོནས྄ས་ལུག་དང་ཕག་པ་སོགས་བཤའ་བྱེད་ཀྱི་སྤུ་གྲི་གདུག་རྩུབ་ཅན་དག་དང༌། ཁ་སྲབ། སྣ་གཅུ།
ཁྱིའི་ལྕགས་ཐག་སོགས་ཚང་མ་ཁྲོན་པའི་ནང་བེད་མེད་དུ་གཡུགས་པ་དང༌། སྲབ་མདའ་དང་། མཐུར་
མགོ། དམའ་འབེབས་བྱེད་ཆས་རྟའི་ཆག་ཕད། མིག་ར་སོགས་ཀྱང་ལྷས་རྭ་ནང་འཚིག་བཞིན་པའི་
གད་སྙིགས་ཀྱི་མེ་ཕུང་སྟེང་འཕངས་པས། ལྕག་ཚན་ཚང་མ་མེས་འཚིག་པ་མཐོང་དུས་དགའ་སྤྲོའི་མཆོང་
རྩེད་མི་བྱེད་མཁན་ནི་མེད། སནོ་བེལ་གྱིས་ནམ་རྒྱུན་ཁྲོན་གཞུང་ཉིན་མོར་རྟའི་རྔོག་མ་དང་མཇུག་
མར་ཕྲ་རྒྱས་འདེབས་བྱེད་ཀྱི་དར་སྐུད་དེ་ཚོའང་མེའི་ནང་དུ་འཕངས་བྱུང༌།
‘དར་སྐུད་ནི’ ཁོས་སྨྲ་དོན། ‘གྱོན་ཆས་དང་ཆ་འདྲ་བས་འགྲོ་བ་མིའི་མཚན་མ་རེད། སྲོག་
ཆགས་ཚང་མ་ནི་རང་ཆས་སུ་འདུག་དགོས་ངེས།
རྟ་རྒོད་བོགསས་དེ་ཐོས་དུས། ཁོས་དབྱར་ཁར་རང་གི་རྣ་བ་ལས་སྤྲང་བུ་འགོག་སླད་གྱོན་
པའི་རྩྭ་ཞྭ་དེའང་ཕྱི་ལོགས་སུ་འཁྱེར་ཡོང་སྟེ་མེ་ཕུང་ནང་དུ་འཕངས།
ཡུད་ཙམ་གྱི་རིང༌། སྲོག་ཆགས་ཚོས་སྐུ་ཞབས་ཇོནས྄་དྲན་སྐུལ་གཏོང་པའི་དངོས་རྫས་
ཆ་ཚང་རྨེག་མེད་དུ་བཟོས་ཚར། དེ་ནས་ནེ པོ་ལི་ཡོན་གྱིས་ཁོང་ཚོ་འབྲུ་མཛོད་ཁང་དུ་ཁྲིད་དེ་ཚང་མར་
མ་རྨོས་ལོ་ཏོག་གི་ཟས་སྐལ་གཉིས་རེ་དང་། ཁྱི་རྣམས་ལ་མངར་བག་ཟུང་རེ་བགོ་འགྲེམས་བྱས། དེའི་
རྗེས་སུ། ཁོང་ཚོས་རྒྱུགས་བཤར་ངང་“དབྱིན་ཡུལ་གྱི་སྲོག་ཆགས’མགོ་ནས་མཇུག་བར་ཐེངས་བདུན་
གྱེར་རྗེས་དེ་སྔོན་ནམ་ཡང་གཉིད་མ་ཁུག་པ་ལྟར་ཁོང་ཚོ་མཚན་འཇགས་གནང་སྟེ་གཉིད་དུ་ཡུར།
ཡིན་ན་ཡང་། ནམ་རྒྱུན་ལྟར་ཁོང་ཚོ་སྐྱ་རེངས་འཆར་སྐབས་གཉིད་ལས་སད་པ་དང་། ལམ་
སེང་བྱུང་ཟིན་པའི་དོན་དངོས་འོད་སྟོང་འབར་པ་དེ་ཡིད་ལ་འཁོར་བས། ཁོ་ཚོ་ཚང་མ་རྩྭ་ཁར་མཉམ་
རྒྱུག་བྱས། རྩྭ་སའི་མར་ཕྱོགས་ན་གཞིས་ཀ་མང་ཆེ་བ་མཐོང་བའི་རི་སྒང་ཞིག་ཡོད་པས། སྲོག་ཆགས་
ཚང་མ་དེའི་སྒང་ལ་བཤར་ཏེ་ཞོགས་པའི་མཚམས་སྤྲིན་གྱི་བསུ་མ་ཁྲོད་ཁོ་ར་ཁོར་ཡུག་དུ་རྒྱང་ལྟ་བྱས།
རེད་ཡ། དེ་ནི་ཁོ་ཚོ་——གང་མཐོང་པ་ཡོད་ཚད་ཁོང་ཚོའི་རེད! ཁོང་ཚོ་དགའ་སྤྲོ་ཆེན་
པོས་སྐོར་བ་བྱས་ནས་བྲོ་མཆོང་བརྒྱབ་པ་དང༌། སེམས་འགུལ་ངར་སྟོབས་ཀྱིས་མདུན་མཆོང་བྱས་
ཏེ་གནམ་མཆོང་དྲག་པོ་བརྒྱབ། ཁོང་ཚོས་ཟིལ་པ་ནང་ལ་འགྲེ་ལྡོག་རྒྱབ་པ་དང༌། དབྱར་རྩྭ་ཞིམ་པོ་
ནི་ཁས་འཐོག ས་ཕུང་ནེམ་པ་ལ་ནི་རྐང་འཕྲས་རྒྱབ་སྟེ། དེའི་དྲི་ངད་ཕུན་སུམ་ཚོགས་པ་ལ་སྣ་ཐ་བྱས།
དེ་ནས་ཁོང་ཚོས་གཞིས་ཀ་ཧྲིལ་པོར་ལྟ་སྐོར་རྟོག་ཞིབ་ཞིག་བྱས་པས། ཤིང་ནགས་དང༌། ཆུ་རྫིང༌།
སིལ་སྡོང་རྭ་བ། རྩྭ་ར། རྨོ་ཞིང་བཅས་ལ་བརྗོད་དུ་མེད་པའི་ཡིད་སྨོན་དྲག་པོས་མིག་ཟུང་ཅེར། འདི་
ནི་དེ་སྔ་ཁོང་ཚོས་ནམ་ཡང་མ་མཐོང་པར་སྣང་ཞིང་། ད་ལྟའང་དེ་ཚོ་ཁོང་ཚོར་བདག་པར་ཡིད་ཆེས་
པར་དཀའ།
དེའི་རྗེས་སུ། ཁོང་ཚོ་གཞིས་ཀའི་ཁང་ཁྱིམ་དུ་ཕྱིར་བཤར་ནས་ཞིང་ལས་ཁང་གི་སྒོའི་ཕྱི་
རོལ་དུ་ཁུ་སིམ་པོར་རང་སར་འཁོད། འདིའང་ཁོང་ཚོའི་ཡིན་ཡང་ཁོང་ཚོ་ནང་ལོགས་སུ་འགྲོ་རྒྱུར་
འཇིགས་སྐྲག་སྐྱེས། དེ་ལྟ་ནའང༌། ཡུད་ཙམ་གྱི་རྗེས་སུ་སནོ་བེལ་དང་ནེ་པོ་ལི་ཡོན་གྱིས་སྒོ་མོ་དེ་
དཔུང་ཤུགས་ཀྱིས་ཕྱེ་བ་དང༌། སྲོག་ཆགས་རྣམས་ཀྱིས་གང་ཞིག་ཕར་ཚུར་སྣོག་པར་དོགས་ཏེ། ཤིན་
ཏུ་གཟབ་ནན་སྒོས་གྲལ་བསྟར་གཅིག་གི་ནང་ཡར་འཛུལ། ཁོང་ཚོས་རྐང་པའི་སྔ་རྟིང་ཐོག་ཁང་མིག་
གཅིག་ནས་གཅིག་ཏུ་ཕྱིན་ཏེ། མགྲོན་བསུ་ཁང་གི་ཐབ་ཀླད་ཀྱི་རྒྱལ་མོ་ཝེཀ་ཊོ་རིཡའི་རྡོ་དཔར་དང་།
ས་གདན་བུ་རུ་སེསུ། རྟ་རྔོག་གདན་སྦོལ། གདོང་ཤེལ། བྱ་སྤུའི་ཉལ་གདན་ཅན་གྱི་མལ་ཁྲི་སོགས་
བློར་མི་ཤོང་པའི་རྒྱས་སྤྲོས་འདོད་ཡོན་ལ་གཏམ་ཤུར་བུར་སྨྲ་བཞིན་འཇིགས་སྨོན་དོད་པའི་མིག་ལྟ་བྱས།
ཁོང་ཚོ་རྡོ་སྐས་ལས་མར་འབབ་སྐབས། རྒོད་མ་དཀར་བོ་མོལ་ལི་ནི་ཚང་མེད་པ་གཞི་ནས་ཤེས། ཕྱིར་
ལོག་དུས། གཞན་པ་ཚང་མས་ཁོ་མོ་མལ་ཁང་རྫིག་ཤོས་དེའི་ནང་བསྡད་དེ། ལྕམ་སྐུ་ཇོནསའི་གདོང་
ཤེལ་སྦྱར་མའི་སྒྲོག་ཙེ་ལས་དར་སྐུད་སྔོན་པོ་ཞིག་བཏོན་ནས་རང་གི་ཕྲག་ཐད་དུ་འཛིན་བཞིན་གླེན་ལྐུགས་
ཀྱི་རྣམ་འགྱུར་དོད་པོས་མེ་༽ལོང་ནང་གི་རང་གཟུགས་ལ་ཡིད་སྨོན་བྱེད་པ་མཐོང༌། གཞན་པ་ཚོས་ཁོ་
མོ་ལ་སྐྱོན་བརྗོད་དྲག་པོ་བྱས་ཏེ་ཕྱི་ལོགས་སུ་ཐོན། ཐབ་ཚང་ནང་གནམ་བཏེག་བརྒྱབ་ཡོད་པའི་ཕག་
ཤ་དཔྱངས་མ་རྣམས་ནི་དུར་སྤས་བྱ་སླད་ཕྱིར་བཏོན་པ་དང༌། ཐབ་ཚང་སྤུག་མའི་བྷིཡར་ཆང་ཟོམ་
དེར་བོགས་ཡིས་འཕྲས་བརྒྱབ་སྟེ་གས་གཏོར་བཏང་པ་ལས་ཁང་པའི་ནང་གི་ཅ་ལག་གཞན་གང་ལའང་
ལག་པས་འཆང་མེད། ཞིང་ལས་ཁང་དེ་འགྲེམས་སྟོན་ཁང་ལྟ་བུར་ཉར་ཚགས་བྱེད་རྒྱུ་ནི་ཁ་གཅིག་
གྲགས་ཀྱིས་ས་གནས་དེ་ག་རང་དུ་ཐག་གཅོད་བྱས། དུད་འགྲོ་གང་ཡང་དེར་གནས་མི་བཅའ་བ་ལ་
ཚང་མ་མོས་མཐུན་བྱུང་།
སྲོག་ཆགས་རྣམས་ཀྱིས་ཞོགས་ཟས་ཟོས་རྗེས། སྭནོ་བེལ་དང་ནེཔོ་ལི་ཡོན་གྱིས་ཁོ་ཚོ་ཡང་
བསྐྱར་སྐོང་འགུགས་བྱས།
‘བློ་མཐུན་ཚོ’, སྭནོ་བེལ་གྱིས་སྨྲ་དོན། ‘ད་ལྟ་ཆུ་ཚོད་དྲུག་དང་ཕྱེད་ཀ་ཡིན་པ་དང་། ང་
ཚོར་ཉི་མ་རིང་པོ་ཡོད་རེད། དེ་རིང་ང་ཚོས་རྩྭ་སྐམ་བརྔ་འབྲེག་འགོ་འཛུགས་བྱེད་ཀྱི་ཡིན། ཡིན་
ནའང་། དང་པོ་གནད་དོན་གཞན་ཞིག་བསྒྲུབ་རྒྱུ་འདུག་
ད་ལྟ། ཕག་པ་ཚོས་འདས་པའི་ཟླ་གསུམ་རིང་གད་སྙིགས་ཕུང་པོ་ནང་གཡུགས་པའི་སྐུ་
ཞབས་རྔོནསའི་བུ་ཕྲུག་གི་དག་ཡིག་རྙིང་པ་ཞིག་ནས། ཁོང་ཚོས་ཡི་གེ་འབྲི་ཀློག་སྤྱངས་ཟིན་པ་གསལ་
བསྒྲགས་བྱས། ནེཔོ་ལི་ཡོན་གྱིས་ཚོན་དཀར་ནག་ལེན་དུ་བཏང་རྗེས། རྒྱ་ལམ་ཕྱོགས་སུ་ཡོད་པའི་
ལྕགས་ཀྱི་རྒྱལ་སྒོ་དེར་མར་ལམ་ཁ་ཁྲིད་དེ། སནོ་བེལ་(ཏེ་གང་ཞིག་ནི་ཡི་གེ་འབྲི་བ་ལ་འགྲན་ཟླ་བྲལ་
བ)གྱིས་རང་གི་ཕག་སུག་གི་པུས་ཚིགས་གཉིས་ཀྱི་དབར་པིར་སྨྱུགས་ཞིག་ཐོགས་ཏེ། རྒྱལ་སྒོའི་ཨ་
ཤིང་སྟེང་མའི་ཐོག་གི་“ཁྱིམ་རྒྱུད་གཞིས་ཀ་བསུབ་སྟེ་དེའི་ཚབ་དུ་“དུད་འགྲོའི་གཞིས་ཀ’ཞེས་བྲིས། དུས་
འདི་ནས་བཟུང་གཞིས་ཀ་འདིའི་མིང“དུད་འགྲོའི་གཞིས་ཀ་ཆགས་པ་རེད། དེའི་རྗེས་སུ་ཁོང་ཚོ་ཕྱིར་
གཞིས་ཀའི་ཁང་ཆེན་དུ་ལོག་ཅིང༌། སཱནོ་བེལ་དང་ནེཔོ་ལི་ཡོན་གྱིས་གཟན་ཁང་ཆེན་མོའི་རྩིག་པའི་
མཐའ་སྣེ་རུ་འཛུགས་རྒྱུའི་ཤིང་སྐས་ཤིག་ལེན་དུ་བཏང༌། ཁོང་ཚོས་རང་གི་འདས་པའི་ཟླ་གསུམ་གྱི་
སློབ་གཉེར་གྱིས་ཕག་པ་ཚོས་དུད་འགྲོའི་རིང་ལུགས་ཀྱི་རྩ་དོན་རྣམས་གདམ་པ་བདུན་དུ་བསྡུ་བར་ལམ་
ལྷོང་བྱུང་ཚུལ་གྱི་འགྲེལ་བརྗོད་བྱས། གདམ་པ་བདུན་པོ་ནི་ད་ལྟ་རྩིག་པའི་སྟེང་ཡི་གེར་འགོད་རྒྱུ་ཡིན་
པས། དུས་ད་ལྟ་ནས་བཟུང་དེ་ནི་དུད་འགྲོའི་གཞིས་ཀའི་སྲོག་ཆགས་ཡོངས་ཀྱིས་གཅེས་པར་འཛིན་
ཞིང་འགྱུར་དུ་མེད་པའི་རྩ་ཁྲིམས་དེ་ཆགས་རྒྱུ་ཡིན་པ་རེད། སནོ་བེལ་གྱིས་ས྄ཁིའེ་ལེར་རུ་རང་གི་
སྐས་གདང་གི་འོག་ཏུ་ཚོན་སྣོད་འཛིན་དུ་བཅུག་སྟེ་(ཕག་པ་ཞིག་ཤིང་སྐས་ཐོག་འཛེགས་རྒྱུ་ལས་སླ་
བོ་མ་ཡིན་པས།)དཀའ་ལས་བརྒྱབ་ནས་ཡར་འཛེགས་པ་དང་ལས་ཀ་བྱེད་འགོ་ཚུགས། གདམ་པ་
བདུན་ནི་སྣུམ་ནག་བྱུགས་པའི་རྩིག་སྟེང་དུ་ཡིག་འབྲུ་དཀར་ཆེན་ནང་བྲིས་ཡོད་པས་མདའ་རྒྱང་གང་
གི་ཕ་མཐའ་ནས་ཀྱང་མཐོང་ཐུབ། དེ་ནི་འདི་ལྟར་རོ།
གདམ་པ་བདུན།
༡༽ རྐང་གཉིས་སྟེང་འགྲོ་མཁན་སུ་ཡིན་ཡང་དགྲ་བོར་ངོས་འཛིན་བྱེད་རྒྱུ།
༢༽རྐང་ལག་བཞིའི་སྟེང་འགྲོ་མཁན་དང་གཤོག་ལྡན་དག་གྲོགས་པོར་ངོས་འཛིན་བྱེད་རྒྱུ།
༣༽སྲོག་ཆགས་གང་གིས་ཀྱང་གྱོན་ཆས་མི་གོན།
༤༽སྲོག་ཆགས་གང་ཡང་མལ་ཁྲིའི་སྟེང་མི་ཉལ།
༥༽སྲོག་ཆགས་གང་གིས་ཀྱང་ཆང་རག་མི་འཐུང་།
༦༽ སྲོག་ཆགས་གང་གིས་ཀྱང་དུད་འགྲོ་གཞན་གྱི་སྲོག་མི་འཕྲོག
༧༽སྲོག་ཆགས་ཚང་མ་འདྲ་མཉམ་ཡིན།
དེ་ཤིན་ཏུ་གྲལ་དག་པོར་བྲིས་ཡོད་པ་དང༌། ‘གྲོགས་པོ”ཅེས་པའི་དབྱིན་ཚིག་གི་དག་ཆ་
ནོར་བ་དང༌། མིང་ཚིག་ཅིག་གི་ཡིག་འབྲུར་ཆད་ལྷག་ཤོར་བ་ལས། དག་ཆ་བྱིངས་ལ་ནོར་འཁྲུལ་
གང་ཡང་བྱུང་མེད། སནོ་བེལ་གྱིས་སྲོག་ཆགས་བྱིངས་ཀྱི་ཁེ་ཕན་སླད་དེ་སྐད་བརྒྱབ་ནས་ཐེངས་གཅིག་
བཀླགས། སྲོག་ཆགས་ཚང་མས་མོས་མཐུན་གཙང་མའི་ངང་མགོ་བོ་ལྡེམ་པ་དང༌། བློ་རིག་བཀྲ་བ་
ཚོས་དེ་མ་ཐག་ཏུ་གདམ་པ་བདུན་གྱི་རྩ་ཁྲིམས་དེ་བློ་འཛིན་བྱེད་འགོ་ཚུགས།
བློ་མཐུན་ཚོ’, སནོ་བེལ་གྱིས་པུར་སྨྱུག་མར་གཡུག་གིན་བཤད་དོན། ད་ལྟ་རྩྭ་ར་ནང་
དུ! ཇོནས྄་དང་ཁོང་གི་འཁོར་གཡོག་ལས་ང་ཚོས་མྱུར་མོར་བཙས་མ་རྔ་བསྡུ་བྱས་ཏེ་གཟི་བརྗིད་ཐོབ་
པ་བྱེད་དང་།
ཡིན་ན་ཡང་། སྐབས་འདིར་ད་སྔོན་ནས་བློ་བག་མི་ཕབ་པའི་བ་མོ་གསུམ་གྱིས་ངུར་སྐད་
ཆེན་པོ་ཤོར། ཁོང་ཚོ་ཆུ་ཚོད་ཉེར་བཞིའི་རིང་འོ་མ་མ་བཞོ་བས། ནུ་མ་ནི་ཧ་ལམ་འགད་གྲབས་ཡོད་
པ་རེད། ཕག་པ་ཚོས་ཡུད་ཙམ་སེམས་རྗེས་ལྕགས་ཟོམ་ལེན་ཏུ་བཏང་སྟེ་རང་གི་ཕག་སུག་བྱ་བ་འདི་
ལ་གོམས་སུ་བཅུག་པས། བ་མོ་རྣམས་ལམ་ལྷོང་ཆེན་པའི་སྒོ་ནས་བཞོས་ཟིན། དེ་ན་དུད་འགྲོ་མང་
པོས་དགའ་སྣང་གི་མིག་ལྟ་ཤོར་བའི་འོ་མ་འོ་སྤྲིའི་ཝུ་བ་ཆིལ་ལེ་བ་ལྕགས་ཟོམ་ལྔ་ཡོད་རེད།
འོ་མ་འདི་ཚང་མས་ཅི་བྱེད་དགོས་པ་རེད་དམ”ཞེས་སྲོག་ཆགས་ཆེ་གེ་མོ་ཞིག་གིས་སྐད་
ཆ་དྲིས། བྱ་མོ་གཅིག་གིས་རྔོནསས་སྐབས་རེར་ང་ཚོའི་གཟན་ཆག་བཙོས་མའི་ནང་འོ་མ་བསྲེས་ཀྱི་
ཡོད་རེད”ཅེས་ལན་བཏབ། 
བློ་མཐུན་ཚོ། འོ་མ་གང་ཡང་བྱེད་ཀྱི་མ་རེད!’, ནེཔོ་ལི་ཡོན་ལྕགས་ཟོམ་ཚོའི་མདུན་དུ་
འོངས་ཏེ་སྨྲ་དོན། ‘དེར་ལྟ་སྐྱོང་བྱེད་རྒྱུ་རེད། བཙས་མ་རྔ་བསྡུ་ནི་འདི་ལས་གལ་ཆེ་བ་ཡིན། ང་སྐར་
མ་ཁ་ཤས་ཞིག་གི་རྗེས་སུ་སླེབ་ཡོང་། བློ་མཐུན་ས྄ནོ་བེལ་གྱིས་ལམ་སྣེ་འཁྲིད་ཀྱི་རེད། བློ་མཐུན་ཚོ།
ཕེབས་གནང! ལས་ཀ་བྱེད་རྒྱུ་བསྡད་ཡོད་རེད།’
དེ་ལྟར་སྲོག་ཆགས་རྣམས་བཙས་མ་བརྔ་བར་རྩྭ་ར་ཡོད་སར་མར་རུ་བཤར་བྱས་པ་དང་།
དགོང་དྲོ་ཁོང་ཚོ་ཕྱིར་ལོག་དུས་འོ་མ་ནི་མཐོང་སར་རིག་རྒྱུ་མེད་པ་རེད།

ལེའུ་གསུམ་པ།

ཁོང་ཚོས་རྩྭ་སྐྱའི་སླད་དུ་ཅི་འདྲའི་དཀའ་ཚེགས་དང་རྔུལ་ཆུ་མང་པོ་ཞིག་ལ་ཁྱད་གསོད་བྱས་
ཡོད་པ་མ་རེད་ཨང་! སྟོན་བསྡུ་དེ་ནི་ཁོང་ཚོའི་རེ་བཞག་ལས་བརྒལ་པའི་ལམ་ལྷོང་ཡིན་པས། ཁོང་
ཚོའི་རྩོལ་པ་ལ་འབྲས་བུ་མ་སྨིན་པ་མིན།
སྐབས་རེར་ཡོ་བྱད་ལག་ཆ་ནི་འགྲོ་བ་མིའི་སླད་དུ་བཟོ་བཀོད་བྱས་ཡོད་པ་ལས་དུད་འགྲོའི་
ཆེད་དུ་མ་ཡིན་པས་ལས་ཀ་ཁག་པ་དང༌། སྲོག་ཆགས་གང་ཡང་རང་གི་རྐང་པའི་སྟེང་ལངས་ཏེ་དེ་བེད་
སྤྱོད་བྱེད་མི་ཐུབ་པའི་མི་འདང་ས་ཆེན་པོ་ཡོད་རེད། ཡིན་ན་ཡང༌། ཕག་པ་རྣམས་བློ་རིག་བཀྲ་པས་
དཀའ་ངལ་གང་ལའང་སེལ་ཐབས་ཤིག་རྙེད་པ་རེད། རྟ་ལ་མཚོན་ན། ཁོང་ཚོར་ས་ཞིང་ཞིབ་རྒྱུས་ཆེ་
བས། དངོས་འབྲེལ་ཇོནས་དང་ཁོང་གི་འཁོར་གཡོག་ལས་རྩྭ་བརྔ་འབྲེག་དང་ཤོག་ཆུན་བཟོ་པའི་ལས་
དོད་དེ་ལེགས་པར་རྟོགས་པ་ཡིན། ཕག་པ་ཚོས་གཞན་རྣམས་ལ་ལམ་སྟོན་དང་ལྟ་སྐུལ་བྱེད་པ་ལས་
དངོས་སུ་ལས་ཀར་མི་ཞུགས། ཁོང་ཚོ་ཤེས་ལྡན་མི་སྣ་ཡིན་པས་འགོ་འཁྲིད་ཀྱི་ལས་འགན་དང་དུ་ལེན་
རྒྱུ་ནི་རང་བཞིན་གྱི་ཆོས་ཉིད་མ་ཡིན་ནམ། བོགས་དང་ཁལོ་བར་གྱིས་རྩ་བརྔ་བསྡུ་བྱེད་པར་སྒ་ཆས་
སྤྲས་ནས་(ད་ལྟ་སྲབ་བམ་སྲབ་མདའ་མི་དགོས་པ་ནི་མཁྱེན་གསལ་རེད།)ཕག་པ་ཞིག་རྒྱབ་ཏུ་ཁྲིད་དེ་
‘བློ་མཐུན། ཧེད་ཧེད’ཡང་ན་“བློ་མཐུན། ཨོད་ཨོད’ཞེས་སྐད་རྒྱག་བཞིན་པ་ལ་ཉན་གྱིན་ས་ཞིང་དེའི་
ནང་བརྟན་ཆ་དོད་པོར་རྡོག་སྒྲ་དང་བཅས་འགྲོ་འོང་བྱས། སྲོག་ཆགས་སྟོབས་ཆེ་ཆུང་གཉིས་ཀས་རྩྭ་
སྐྱ་འབྲེག་བསྡུ་བྱས་ཡོད། བྱ་མོ་དང་ངུར་པ་ལ་ཆ་མཚོན་ན། ཉི་མའི་ནང་ཉིན་ཧྲིལ་པོར་རྩྭ་ཆག་ཆུང་
ཆུང་དག་རང་གི་མཆུ་ཏོས་འཁྱེར་ནས་གང་ས་གང་དུ་ཤུགས་ལས་བྱས། མཇུག་མཐར། ཁོང་ཚོའི་
སྟོན་བསྡུ་དེ་རྔོནས་དང་ཁོང་གི་འཁོར་གཡོག་གྱིས་ནམ་རྒྱུན་སྟོན་ལས་བྱས་པ་ལས་ཉིན་གཉིས་ཀྱི་སྔོན་
དུ་ཚར་པ་རེད། ལྷག་པར་དུ་དེ་ནི་གཞིས་ཀ་དེའི་སྟེང་སྔར་དེ་འདྲ་གཏན་ནས་བྱུང་མ་མྱོང་པའི་ལོ་ལེགས་
ཤིག་ཡིན། བྱ་མོ་དང་ངུར་པས་རང་གི་མིག་དབང་རྣོ་བོ་ལ་བརྟེན་ནས་ཆེས་མཐའ་མམཇུག་གི་རྩ་རྐང་
ཚུན་འཐུ་བསྡུ་བྱས་པས། ཆུད་ཟོས་སུ་ཕྱིན་པ་ནི་ག་ལ་ཡོད། གཞིས་ཀའི་སྲོག་ཆགས་གང་གིས་ཀྱང་
ཟས་ཁམ་གང་བརྐུས་འཁྱེར་བྱས་མེད།
དབྱར་ཁ་དེའི་རིང༌། གཞིས་ཀའི་ལས་ཀ་ནི་ཆུ་ཚོད་ཀྱི་འགྲོས་བཞིན་ཆད་མེད་དུ་བསྐྱོད།
སྲོག་ཆགས་རྣམས་ལ་ནི་བསམ་བློར་ཡང་འཁོར་མི་སྲིད་པའི་དགའ་སྐྱིད་བྱུང༌། སྦྱིན་བདག་ཞེ་འཁོན་
ཅན་གང་ཞིག་གིས་ཁོང་ཚོ་ལ་སྦྱིན་པ་མ་ཡིན་པར། ཟས་ཁམ་རེ་རེ་ནི་རང་ཉིད་ཀྱིས་རང་གི་ཆེད་དུ་
ཐོན་སྐྱེད་བྱས་པ་དང༌། དངོས་གནས་རང་གི་ཟ་མ་ཡིན་པས་དགའ་ཚོར་ཧ་ཅང་རྣོ་བ་ཡོད། མི་རིན་
ཐང་ཅི་ཡང་མེད་པ་གཞན་བརྟེན་སྲིན་འབུ་དེ་ཚོ་ཕྱིན་རྗེས། ཚང་མ་ལ་ཟ་མ་མང་པོ་ཟ་རྒྱུ་ཡོད་པ་དང།
སྲོག་ཆགས་རྣམས་ལ་ནི་ངལ་གསོ་རྒྱག་རྒྱུ་གོམས་མེད་ཀྱང༌། ད་ལྟ་དལ་ཁོམ་མང་པོ་ཡོད། ཁོང་ཚོས་
ཕྱིས་སུ་ཞིང་ཁ་བརྔ་དུས་གཞིས་ཀ་ལ་སྙེ་གཅོག་བསྡུ་ལེན་གྱི་འཕྲུལ་འཁོར་མེད་པས། གནའ་སྔ་མོའི་
རྒྱུན་སྲོལ་ལྟར་རྡོག་བརྫིས་བཏང་ནས་ཤུན་པགས་ལ་རང་གིས་ཕུ་རྒྱག་དགོས་པ་སོགས་དཀའ་ངལ་མང་
པོ་འཕྲད་རུང༌། ཕག་པ་ཚོའི་བློ་རིག་དང་རྟ་རྒོད་བོགས་ཡི་སྟོབས་ཤུགས་ཆེ་མོས་སྒྲུབ་མ་ཐུབ་པར་བཞག་
པ་ནི་འགའ་ཡང་མེད། བོགས་ནི་སྲོག་ཆགས་ཚང་མའི་ཡིད་སྨོན་བསྟོད་བསྔགས་ཀྱི་མེ་ཏོག་འཐོར་
ཡུལ་རེད། ཁོ་ནི་ཇོནས྄་ཡོད་པའི་སྐབས་ནས་ལས་ལ་ཧུར་བརྩོན་བྱེད་མཁན་ཞིག་ཡིན་མོད། ད་ལྟ་
ནི་རྟ་གཅིག་མ་ཡིན་པར་གསུམ་གོ་ཆོད་པ་དང༌། སྐབས་འགར་གཞིས་ཀའི་ལས་ཀ་ཆ་ཚང་རང་གི་
ཕྲག་ཤུགས་ཆེན་པའི་སྟེང་དུ་བབས་ཡོད་པ་འདྲ། ཞོགས་པ་སྔ་པོ་ནས་མཚན་མོ་འཕྱི་བོའི་དབར་ཁོས་
ལས་ཀ་ཁག་ཤོས་ཡོད་སའི་གནས་དེར་དུས་རྒྱུན་དུ་འཐེན་འབུད་གཏོད་གསུམ་བྱེད་ཀྱི་རེད། ཁོང་གིས་
རང་ཉིད་ཞོགས་པ་གཞན་སུ་གང་ཞིག་ལས་ཀྱང་ཆུ་ཚོད་ཕྱེད་ཀས་སྔ་བོར་མལ་ལས་ལངས་པར་བྱ་ཕོ་
གཞོན་ནུ་ཞིག་དང་ཁ་ཏན་བྱས་ཏེ། འཆར་ཅན་གྱི་ཉིན་མོའི་ལས་ཀྭ་འགོ་མ་ཚུགས་ཚུན་གནད་འགག་
ཆེ་སར་རང་ཉིད་ཀྱི་ངལ་རྩོལ་དང་བླངས་བྱེད་ཀྱི་ཡོད། དཀའ་གནད་རེ་རེ་དང༌། བར་ཆད་རེ་རེར།
ཁོ་རང་གི་“ངས་ལས་ཀར་སྔར་ལས་ཧུར་བརྩོན་བྱེད་ཀྱི་ཡིན’ཟེར་བའི་ཁ་ཚིག་ལན་འདེབས་ནི་རང་ཉིད་
ཀྱི་ལེགས་བཤད་རྩ་ཚིག་ཏུ་གྱུར་པ་རེད།
སྲོག་ཆགས་ཚང་མས་ཀྱང་རང་གི་འཁོས་ཀ་ལ་གཞིགས་ཏེ་ལས་ཀ་ནི་བྱས། དཔེར་ན། བྱ་
མོ་དང་ངུར་བས་འབྲུ་ཡན་བསྡུ་རུབ་བྱས་པས་སྟོན་བསྡུ་སྐབས་སུ་འབྲུ་རིགས་བྲེ་ལྔ་བསྲི་ཚགས་བྱས་
པ་རེད། སུ་ཞིག་གིས་རྐུ་མི་བྱེད་ལ་ཟས་སྐལ་སྟེང་འཁང་རའང་མི་བྱེད་པས་སྔ་མོའི་རྒྱུན་ལྡན་གྱི་འཚོ་
བའི་ཁྱད་ཆོས་ཏེ་ཕྲག་དོག་དང༌། ཀླན་ཀ རྨུག་པ་སོགས་ཧ་ལམ་རྩ་མེད་དུ་ཕྱིན་པ་རེད། ཧ་ལམ་
སུ་གང་ཡང་ལས་ལ་མི་གཟུར་བ་ཡིན། རྒོད་མ་དཀར་བོ་མོལ་ལི་ལ་མཚོན་ན། ཞོགས་པ་ཡར་མི་
ལངས་པ་དང་། རང་གི་རྨིག་པའི་ནང་རྡོ་རུག་འཚང་པ་ལ་བསྙད་དེ་ལས་ཀ་ནས་སྔ་བོར་ལོག་ཐོན་བྱེད་
པའི་གོམས་གཤིས་ངན་པ་ཞིག་ཡོད་པ་རེད། བྱི་ལའི་གཤིས་སྤྱོད་ཀྱང་ཕྲན་བུ་ཁྱད་མཚར་པ་ཞིག་ཡིན།
ལས་ཀ་ཞིག་བྱེད་རྒྱུ་ལྷགས་ཚེ་ཁོ་མོ་ནི་རྩ་བ་ནས་མཐོང་སར་མེད་པ་ལ་དོ་སྣང་བྱུང་ཡོད། ཁོ་མོ་ཆུ་
ཚོད་མང་པོའི་རིང་རྩ་ཡལ་དུ་ཕྱིན་ཏེ་ཟ་མ་ཟ་བའི་དུས་སམ། དགོང་དྲོ་ལས་ཀ་ཚར་རྗེས་སུ་གང་ཡང་
བྱུང་མ་སོང་བ་ལྟར་ཐོན་ཡོང་གི་ཡོད་པ་རེད། མོས་དུས་རྒྱུན་དུ་ཁག་དཀྲིས་བརྙས་འདོགས་དེ་འདྲ་
ལེགས་པོ་དང་། དེ་འདྲ་མཛའ་བརྩེ་ཟབ་པའི་ཞི་སྐད་རྒྱག་པས་མོའི་བསམ་འདུན་ཡག་པོ་ལ་ཡིད་ཆེས་
མི་བྱ་མཐུ་མེད་ཡིན། བོང་བུ་རྒན་པ་བེན་ཇ་མིན་ལ་ནི་གྱེན་ལྡོག་གི་དུས་ནས་འགྱུར་བ་གཅིག་ཀྱང་
ཕྱིན་མེད་པ་འདྲ། ཁོ་རྩ་བ་ནས་ལས་ལ་མི་གཟུར་ལ་ལས་ཀ་ཐེ་བར་དང་བླངས་ཀྱང་མི་བྱེད་པར་ཇོནསའི་
དུས་སྐབས་ལྟར་གཟུ་ལུམ་ཆེ་བའི་ངང་ལས་དལ་བྱས། ཁོས་གྱེན་ལྡོག་དང་དེའི་མཐའ་འབྲས་ཀྱི་སྟེང་
ལ་བསམ་ཚུལ་ཅི་ཡང་མི་སྨྲ། ཁོང་ལ་ད་ལྟ་ཇོནས྄་ཐོན་ཟིན་པས་ཁོ་ནི་སྐྱིད་པོ་རེད་དམ་ཞེས་དྲིས་ཚེ།
ཁོས་“བོང་བུ་རྣམས་ལ་ཚེ་རིང་པོ་ཡོད། ཁྱོད་ཚོ་གང་ཞིག་གིས་ཤི་ཟིན་པའི་བོང་བུ་ཞིག་གཏན་ནས་
མ་མཐོང་བ་རེད’ཅེས་ཁོ་ན་སྨྲ་བས། གཞན་པ་ཚོ་སྦས་སྐུངས་རྙོག་འཛིང་ཆེ་བའི་ལན་འདེབས་འདིས་
ཡིད་ཚིམ་དགོས་པ་རེད།
གཟའ་ཉི་མར་ལས་ཀ་མེད། ཞོགས་ཟས་ནི་ནམ་རྒྱུན་ལས་ཆུ་ཚོད་གཅིག་གིས་འཕྱི་བ་ཡིན།
དེའི་རྗེས་སུ་བདུན་ཕྲག་རྟག་པར་ཆད་མེད་དུ་བརྩི་སྲུང་བྱེད་པའི་མཛད་སྒོ་ཞིག་ཡོད་པ་རེད། དང་པོ་
དར་ཆ་སྒྲེང་གི་ཡོད། སནོ་བེལ་གྱིས་སྒ་ཆས་ཁང་མིག་གི་ནང་ནས་ལྕམ་སྐུ་ཇོནས྄འི་ཅོག་ཁེབས་རྙིང་
པ་ལྗང་ཁུ་ཞིག་རྙེད་པས་དེའི་སྟེང་དུ་རྭ་ཅོ་ཞིག་དང༌། རྨིག་པ་ཞིག་ཚོན་དཀར་པོས་བྲིས་ཏེ་དེ་གཟའ་
ཉི་མའི་ཞོགས་པ་རྟག་པར་གཞུང་ལས་ཁང་གི་ལྡུམ་རའི་ནང་དར་ཤིང་སྟེང་ཡར་སྒྲེང་བཞིན་ཡོད། སྭནོ་
བེལ་གྱིས་དབྱིན་ཡུལ་གྱི་ས་ཞིང་ལྗང་ཁུ་མཚོན་པར་དར་ཆ་ལྗང་ཁུ་ཡིན་པ་དང༌། རྨིག་པ་དང་རྭ་ཅོས་
འགྲོ་བ་མིའི་རིགས་མཐའ་མར་མགོ་རྟིང་བསློག་དུས་ཡར་ལངས་བྱ་རྒྱུ་ཡིན་པའི་མ་འོངས་དུད་འགྲོའི་
སྤྱི་མཐུན་རྒྱལ་ཁབ་མཚོན་པའི་འགྲེལ་བརྗོད་བྱས། དེ་ནས་སྲོག་ཆགས་ཚང་མ་གཟན་ཁང་ཆེན་པོའི་
ནང་ཚོགས་འདུར་འབོད་པའི་རྒྱལ་ཡོངས་ཚོགས་ཆེན་འཚོགས་སླད་དུ་གཤར་པ་རེད། འདིར་མ་འོངས་
བདུན་ཕྲག་གི་ལས་ཀར་འཆར་འགོད་དང༌། གྲོས་གཞི་བཏོན་ཏེ་བགྲོ་གླེང་བྱེད། དུས་རྒྱུན་དུ་གྲོས་
ཆོད་འཇོག་མཁན་ནི་ཕག་པ་ཡིན། སྲོག་ཆགས་གཞན་ཚོས་འོས་ཤོག་ཇི་ལྟར་འཕེན་དགོས་མིན་ཤེས་
ཀྱི་ཡོད་རུང་། རང་རང་གིས་གྲོས་གཞི་གང་ལའང་བསམ་བློ་གཏོང་མི་ཐུབ། སནོ་བེལ་དང་ནེཔོ་ལི་
ཡོན་ནི་བགྲོ་གླེང་སྟེང་མཁས་ཤོས་ཡིན་པ་རེད། ཡིན་ནའང་། འདི་གཉིས་རྩ་བ་ནས་ཁ་མི་འཆམ་ཞིང་།
ཁོ་གཉིས་གང་རུང་ཞིག་གིས་བསམ་ཇུས་བཏོན་ཚེ། ཅིག་ཤོས་ནི་ཁ་གཏད་དུ་ལངས་ངེས་གཏན་ཡིན།
དཔེར་ན། རྒན་ཡོལ་སྲོག་ཆགས་ཚོའི་སླད་དུ་སྡོད་ཁྱིམ་ལྟ་བུར་སིལ་སྡོང་ར་བའི་རྒྱབ་ལོགས་སུ་སྤང་
ཆུང་ཞིག་ལོགས་སུ་འཇོག་རྒྱུར་ཐག་ཆོད་ཟིན་པ་དང༌། སུ་གང་ཞིག་གིས་ཀྱང་ངོ་རྒོལ་བྱེད་མི་ཐུབ་
མོད། སྲོག་ཆགས་རིམ་གྲས་རེ་རེའི་རྒན་ཡོལ་གྱི་ལོ་ཚད་གཏན་ལ་འབེབས་པར་བགྲོ་གླེང་ཛ་དྲག་ཅན་
བྱེད་པ་རེད། ཚོགས་འདུ་ནི་དུས་རྒྱུན་དུ་‘དབྱིན་ཡུལ་གྱི་སྲོག་ཆགས་གླུ་གཞས་སུ་བཏང་ནས་མཇུག་
སྒྲིལ་བ་དང་། ཕྱི་དྲོར་སྤྲོ་གསེང་རྩེད་འཇོའི་བྱེད་སྒོ་གང་ཡང་སྤེལ།
ཕག་པ་ཚོས་སྒ་ཆས་ཁང་མིག་ནི་ཁོང་ཚོའི་སྤྱི་ཁྱབ་ཁང་ལྟ་བུར་ལོགས་སུ་བཅད་དེ། དགོང་
དྲོ་འདིར་ཞིང་ལས་ཁང་ནས་ཕྱིར་བཏོན་པའི་དཔེ་དེབ་ལས་ལྕགས་བཟོ་དང༌། ཤིང་བཟོ་སོགས་གལ་
འགངས་ཆེ་བའི་ལག་རྩལ་སློབ་སྦྱོང་བྱས། སནོ་བེལ་གྱིས་རང་གིས་དུད་འགྲོའི་ཚོགས་ཆུང་དུ་འབོད་
པ་དེར་སྲོག་ཆགས་གཞན་རྣམས་རྩ་འཛུགས་བྱེད་པས་བྲེལ་བ་ཆེ་མོད་ཁོ་ལ་ནི་ངལ་པ་འགའ་ཡང་མེད།
ཡི་གེ་འབྲི་ཀློག་ཏུ་འཛིན་གྲྭ་ཚུགས་པ་ཕུད། ཁོས་གཞན་དག་སྣ་ཁ་མང་པོ་སྟེ། ས་རྒོད་བློ་མཐུན་གྱི་
སློབ་གསོ་བསྐྱར་མའི་ཚོགས་ཆུང་(འདིའི་དམིགས་ཡུལ་ནི་བྱི་བ་དང་རི་བོང་རྣམས་འདུལ་གསོ་བྱེད་
པ་རེད།)དང་། བྱ་མོ་ཚོའི་སླད་དུ་སྒོ་ང་ཐོན་སྐྱེད་ཚོགས་ཆུང་། བ་མོ་ཚོའི་སླད་དུ་རྔ་གཙང་རོགས་
རེས་ཚོགས་པ། ལུག་གི་སླད་དུ་བལ་དཀར་བོའི་ལས་འགུལ་སོགས་བཙུགས། སྤྱིར་བཏང་གི་བཤད་
ན། བྱ་བ་འདི་ཚོར་ལམ་ལྷོང་བྱུང་མེད། དཔེར་མཚོན་ན། ས་རྒོད་སྲོག་ཆགས་འདུལ་པའི་ལྟ་ཚོད་
ནི་ཧ་ལམ་འགོ་ཚུགས་མ་ཐག་ཏུ་རྩིས་མེད་དུ་གྱུར། སྲོག་ཆགས་དེ་ཚོས་སྔ་མ་བཞིན་སྤྱོད་ཚུལ་མུ་མཐུད་
དེ་སྟོན་པ་དང༌། འཇམ་པོའི་ངང་ཐབས་ཤེས་བྱས་ཏེ་བགྲོ་གླེང་བྱས་ཚེ་ཇེ་ཐུར་འགྲོ་བ་ཡིན། བྱི་ལ་
ནི་སློབ་གསོ་བསྐྱར་མའི་ཚོགས་ཆུང་དུ་ཞུགས་ཏེ་ཉིན་ཤས་རིང་ཧ་ཅང་ཧུར་བརྩོན་ཆེ། ཉིན་ཞིག་ཁོ་
མོ་ཁང་ཀླད་དུ་ཙོག་སྟེ། རང་ཉིད་མི་སྙོབ་སའི་ཁང་བྱེའུ་ཁ་ཤས་ཤིག་དང་སྐད་ཆ་བཤད་བཞིན་པ་རིག
ཁོ་མོས་ད་ལྟ་སྲོག་ཆགས་ཚང་མ་ནི་བློ་མཐུན་ཡིན་པས་ཁང་བྱེའུ་གང་རུང་ལ་འདོད་པ་ཡོད་ཚེ་རང་གི་
སྡེར་མོའི་སྟེང་བྱ་གདང་བྱ་བར་ཡོང་ན་འཐུས་པར་སྨྲ་ཡི་ཡོད་མོད། ཁང་བྱེའུ་གང་ཡང་མོའི་འགྲམ་
དུ་བཅར་གྱི་མེད།
གང་ལྟར་ན་ཡང༌། ཡི་གེ་འབྲི་ཀློག་འཛིན་གྲྭར་ལམ་ལྷོང་ཆེན་པོ་བྱུང་ཡོད། སྟོན་དུས་
སུ་ཧ་ལམ་གཞིས་ཀ་སྟེང་གི་སྲོག་ཆགས་ཡོངས་ཀྱིས་ཡི་གེ་འབྲི་ཀློག་ཤེས་པར་སྨྲ་ཆོག
ཕག་པ་ཚོར་མཚོན་ན་ཁོང་ཚོས་ཡི་གེ་འབྲི་ཀློག་ཡང་དག་པ་བྱེད་ཐུབ། ཁྱི་རྣམས་ཀྱིས་ཡི་
གེ་ཀློག་རྒྱུ་ལེགས་པོར་སྤྱངས་ཡོད་མོད། གདམ་པ་བདུན་ཕུད་གཞན་གང་ཡང་ཀློག་པར་དོ་སྣང་མེད།
ར་དཀར་བོ་མི་རཱི ལ་ནི། ཁྱི་རྣམས་ལས་ཕྲན་བུ་ཡི་གེ་ཀློག་རྒྱུར་བཟང་པས། དགོང་དྲོར་རང་ཉིད་
ཀྱིས་མཚམས་མཚམས་སུ་གད་སྙིགས་ཕུང་པོ་སྟེང་རྙེད་པའི་ཚགས་པར་དུམ་བུ་ནས་གཞན་པ་ཚོར་ཡི་
གེ་བཀླགས་མྱོང་། བོང་བུ་བེན་ཇ་མིན་གྱིས་ཕག་པ་གང་རུང་དང་ཆ་འདྲ་པར་ཡི་གེ་ཀློག་ཐུབ་ཀྱི་ཡོད་
རུང་། ཀླད་པ་ལ་སྦྱོང་བརྡར་རྩ་བ་ནས་མི་སྤྲོད། ཁོང་གི་ཤེས་ཚོད་ལ་གཞིགས་ན། ཁོས་ད་ལྟ་བར་
དུ་ཡི་གེ་ཀློག་རིན་དང་ལྡན་པ་གང་ཡང་མ་མཐོང་པར་བརྗོད། རྒོད་མ་ཁལོ་བར་གྱིས་གསལ་བྱེད་ཚང་
མ་སྦྱངས་ཟིན་མོད་དེས་ཚིག་བསྒྲིགས་མི་ཐུབ། རྟ་རྒོད་བོགས་ནི་གསལ་བྱེད་D མན་ཆད་དུ་ནམ་ཡང་
མ་བསླེབས་པ་རེད། ཁོས་རང་གི་རྨིག་པ་ཆེན་པོས་A,B,C,D,ཐལ་རྡུལ་གྱི་ནང་བྲིས་རྗེས། སྐབས་
རེར་ཐོད་སྤུ་སྤྲུགས་སྤྲུགས་གཏོང་ཞིང་རྣ་གཤོག་ཕྱིར་བསྙེས་ཏེ་དེའི་རྗེས་སུ་གང་ཞིང་ཡིན་པར་རང་
ནུས་ཡོད་ཚད་ཀྱིས་དྲན་གསོ་གཏོང་ཐབས་བྱས་ཀྱང་ནམ་ཡང་ལམ་ལྷོང་མ་བྱུང་པར་ཡིག་འབྲུ་དེ་དག་
ལ་མིག་ཅེར་ནས་སྡོད་ཀྱི་ཡོད། དངོས་གནས་སྐབས་མང་པོར་ཁོས་E,E,G,H,སྦྱངས་ཡོད་ཀྱང་། དེ་
རྣམས་ཤེས་དུས་ཁོ་རང་གིས་A,B,C,D,བརྗེད་ཟིན་པ་རེད། མཇུག་མཐར་ཁོས་ཐོག་མའི་གསལ་བྱེད་
བཞི་པོས་ཆོག་ཤེས་པར་བྱས་ཏེ། དེ་དག་བློ་ལ་བརྟན་པོར་ངེས་སླད་ཉིན་རེར་ཐེངས་གཅིག་གཉིས་
སུ་མར་ཐང་དུ་བྲིས། རྒོད་མ་དཀར་བོ་མོལ་ལིས་རང་གི་མིང་གྲུབ་པའི་ཡིག་འབྲུ་དྲུག་པོ་དེ་མ་གཏོགས་
གང་ཡང་སྦྱང་འདོད་མ་བྱས། ཁོ་མོས་ཡལ་ག་ཕྲ་མོའི་ཆག་དུམ་གྱིས་དེ་ཧ་ཅང་གྲལ་དག་པོར་བཟོས་
རྗེས། མེ་ཏོག་གཅིག་གཉིས་ཀྱིས་དེར་མཛེས་རྒྱན་སྤྲས་ཏེ་ཡིད་སྨོན་བྱེད་ཀྱིན་བསྐོར་བ་རྒྱག་བཞིན་
ཡོད།
གཞིས་ཀའི་དུད་འགྲོ་གཞན་སུ་གང་ཡིག་འབྲུ་A ཡི་མན་ཆད་དུ་སླེབ་མ་ཐུབ་པ་རེད། ལུག་
དང་ཁྱིམ་བྱ་ངུར་བ་ལྟ་བུ་བླུན་རྨོངས་ཅན་ཚོས་གདམ་པ་བདུན་ཡང་བློར་འཛིན་མི་ཐུབ་པ་ཡིན། བསམ་
བློ་མང་པོ་ཞིག་བཏང་རྗེས། སནོ་བེལ་གྱིས་གདམ་པ་བདུན་ནི་དངོས་འབྲེལ་དོན་དག་ལ་རྐང་བཞི་
བཟང༌། རྐང་གཉིས་སྡུག’ཅེས་པའི་ལེགས་བཤད་རྩ་ཚིག་གཅིག་གི་ནང་བསྡུ་ན་འཐུས་བར་བརྗོད། ཁོས་
འདིར་དུད་འགྲོའི་རིང་ལུགས་ཀྱི་སྙིང་བོ་འདུས་ཡོད་པས་དེ་ལེགས་པར་ཁོང་དུ་ཆུད་པ་གང་ཞིག་ནི་མིའི་
ཤུགས་རྐྱེན་ལས་ཐར་པར་བཤད། བྱེའུ་ཚོས་རང་ཉིད་ལའང་རྐང་པ་གཉིས་མ་གཏོགས་མེད་པས་དང་
ཐོག་དེ་གར་ངོ་རྒོལ་བྱས་དུས། སཱནོ་བེལ་གྱིས་ཁོང་ཚོར་དེ་དེ་ལྟ་བུ་མིན་པའི་བདེན་པ་ར་སྤྲོད་བྱས།
‘བློ་མཐུན་ཚོ། བྱའི་གཤོག་པ་ནི’, ཁོས་སྨྲ་དོན། ‘མདུན་སྐྱོད་ཀྱི་ཡན་ལག་ཞིག་ཡིན་པ་
ལས་བཀོལ་སྤྱོད་གཏོང་བྱེད་ཀྱི་ལག་ཆ་ཞིག་མ་ཡིན། རྒྱུ་མཚན་འདི་ལ་བརྟེན་ནས་དེ་རྐང་པར་བརྩི་
དགོས་པ་རེད། མིའི་ཁྱད་རྣམ་འབྱེད་བྱེད་ཀྱི་རྟགས་མཚན་ནི་ཁོས་བྱ་སྤྱོད་ངན་པ་སྤེལ་བྱེད་ཀྱི་ལག་
པ་དེ་ཡིན།
བྱེའུ་ཚོས་སཱནོ་བེལ་གྱི་མིང་ཚིག་ཁག་པོའི་དོན་ནི་མ་རྟོགས་རུང༌། ཁོའི་འགྲེལ་བཤད་ལ་
ངོས་ལེན་བྱས་པ་དང༌། སྲོག་ཆགས་ཉམས་ཆུང་བ་ཚང་མས་ལེགས་བཤད་རྩ་ཚིག་དེ་བློ་རུ་སྦྱོང་འགོ་
ཚུགས། ‘རྐང་བཞི་བཟང༌། རྐང་གཉིས་སྡུག་ནི་གཟན་ཁང་གི་རྩིག་པའི་མཐའ་སྣེ་རུ་གདམ་པ་བདུན་
གྱི་ཡང་སྟེང་དུ་ཡིག་འབྲུ་ཆེན་པོའི་ནང་བྲིས་པ་རེད། ལུག་རྣམས་ཀྱིས་དེ་བློ་ངོར་བཟུང་རྗེས་ལེགས་
བཤད་རྩ་ཚིག་དེ་ལ་ཧ་ཅང་མཉེས་པོ་བྱུང་པས། རང་ཉིད་ཞིང་ཁ་ནང་ཉལ་སྐབས་ཁོང་ཚོས་ཡང་ཡང་
‘རྐང་བཞི་བཟང༌། རྐང་གཉིས་སྡུག”ཅེས་རྩ་བ་ནས་ཨ་ཐང་མི་ཆད་པར་ཆུ་ཚོད་མང་པོར་འབའ་ཡི་
ཡོད།
ནེཔོ་ལི་ཡོན་ནི་སྭནོ་བེལ་གྱི་ཚོགས་ཆུང་རྣམས་ལ་དགའ་མོས་མེད། ཁོས་གཞོན་སྐྱེས་ཚོའི་
ཤེས་ཡོན་ནི་ལོ་ན་རྒས་ཟིན་པ་ཚོའི་སླད་དུ་གང་ཡང་བྱེད་པ་ལས་ཆེས་གལ་འགངས་ཆེ་བར་བརྗོད། ཇེས་
སཱི་དང་བ་ལེའེ་བེེ ལ་གཉིས་ཀྱིས་རྩྭ་སྐྱའི་སྟོན་བསྡུའི་རྗེས་དེ་ག་རང་དུ་ཁྱི་ཕྲུག་བཙས་པས། ཁོ་མོ་གཉིས་
ལ་ཁྱོན་བསྡོམས་ཁྱི་ཕྲུག་ཆེན་པོ་དགུ་ཡོད། དེ་ཚོས་འོ་ཐག་བཅད་མ་ཐག ནེཔོ་ལི་ཡོན་འོང་ནས་ཁོ་
རང་གིས་དེ་ཚོའི་ཤེས་ཡོན་གྱི་འགན་དབང་དང་དུ་ལེན་རྒྱུ་ཡིན་པར་སྨྲ་ཡིན་ཨ་མའི་ས་ནས་ཁྲིད་ཕྱིན་
པ་རེད། ཁོས་དེ་ཚོ་ནི་སྒ་ཆས་ཁང་མིག་ནས་ཡར་སྐས་ཤིང་གིས་མ་གཏོགས་མི་སྙོབ་སའི་ཡང་སྟེང་
ཁང་ཆུང་ཞིག་གི་ནང་ཁྲིད་ནས་དེ་འདྲ་ཟུར་བཀར་རུ་ཉར་པས་གཞིས་ཀས་ཅུང་མ་འགོར་བར་དེ་ཚོའི་
འཆི་གསོན་ནི་རྩ་བརྗེད་དུ་སོང་།
ཅུང་མ་འགོར་བར་འོ་མ་གར་སོང་གི་གནད་དོན་རྟོགས་དཀའ་བ་དེ་གསལ་རྟོགས་བྱུང་། དེ་
ནི་ཉི་མ་རྟག་པར་ཕག་པ་ཚོའི་གཟན་ཆག་བཙོས་མའི་ནང་བསྲེས་ཀྱི་ཡོད་པ་རེད་འདུག ཀུ་ཤུ་ཆེན་པོ་
རྣམས་ནི་ད་ལྟ་སྨིན་བཞིན་པ་དང༌། སིལ་ཏོག་ར་བའི་ཐང་རྩྭ་ནི་ལྷགས་པས་ཕབ་པའི་ཤིང་འབྲས་ཀྱིས་
ཁེངས་ཡོད། སྲོག་ཆགས་རྣམས་ཀྱིས་འདི་དག་ནི་ཆ་མཉམ་སྒོས་བགོ་བཤའ་རྒྱག་རྒྱུར་སེམས་ཡོད་མོད།
ཉིན་ཞིག་གང་ལྟར་ཡང་ལྷགས་པའི་ཕབ་པའི་ཤིང་འབྲས་བསྡུ་བསྒྲིགས་ཀྱིས་ཕག་པ་ཚོའི་སླད་དུ་སྒ་ཆས་
ཁང་མིག་ནང་འཁྱེར་ཡོང་བའི་བཀའ་རྒྱ་བཏང༌། འདི་ལ་སྲོག་ཆགས་ཁ་ཤས་ཀྱིས་སྐད་རྒྱབ་མོད་འབྲས་
བུ་གང་ཡང་བྱུང་མེད། སནོ་བེལ་དང་ནེཔོ་ལི་ཡོན་ཡང་ཐེ་བའི་ཕག་པ་ཚང་མ་གནད་དོན་འདིའི་སྟེང་
དུ་ཁ་གཅིག་གྲགས་ཡིན། གཞན་དག་ལ་འགྲེལ་བརྗོད་བྱེད་པར་ས྄ཁིའེ་ལེར་བཏང་ཡོང་བ་རེད།
‘བློ་མཐུན་ཚོ’, ཁོས་སྐད་བརྒྱབ་དོན། ‘ངའི་བསམ་པར་ཁྱེད་རྣམས་ཀྱིས་ངེད་ཅག་ཕག་
པ་ཚོས་སྒེར་སེམས་དང་དམིགས་བསལ་ཐོབ་དབང་གི་ཀུན་སློང་ཐོག་ནས་འདི་འདྲ་བྱེད་ཀྱི་ཡོད་པ་རེད་
སེམས་ཀྱི་མི་འདུག དངོས་གནས་བྱས་ན། ང་ཚོ་མང་པོ་ཞིག་འོ་མ་དང་ཀུ་ཤུར་དགའ་བོ་ཡོད་མ་རེད།
ང་རང་དེ་ལ་དགའ་བོ་མེད། ངེད་ཅག་གིས་འདི་ཟ་བའི་དམིགས་ཡུལ་ནི་རང་གི་འཕྲོད་བསྟེན་གྱི་སླད་
དུ་རེད། འོ་མ་དང་ཀུ་ཤུ་ལ་( བློ་མཐུན་ཚོ། ཚན་རིག་གིས་ར་སྤྲོད་བྱ་རྒྱུར།) ཕག་པ་ཞིག་གི་གཟུགས་
པོའི་བདེ་ཐང་ལ་ངེས་པར་མཁོ་བའི་བཅུད་རྫས་ཡོད་རེད། ང་ཚོ་ཕག་པ་ནི་ཀླད་ཤུགས་ངལ་རྩོལ་བ་
ཡིན་ཞིང༌། གཞིས་ཀ་འདིའི་འཛིན་སྐྱོང་དང་ཚོགས་སྡེ་རྩ་འཛུགས་ཧྲིལ་བོ་ང་ཚོ་ལ་བརྟེན་པ་རེད།
ཉིན་མཚན་ལྟོས་མེད་དུ་ང་ཚོས་ཁྱེད་ཅག་གི་ཕན་བདེར་བློ་འཚབ་བྱེད་ཀྱི་ཡོད་པས། ང་ཚོས་འོ་མ་འཐུང་
བ་དང་ཀུ་ཤུ་ཟ་བ་ནི་ཁྱེད་ཚོའི་སླད་དུ་ཡིན། གལ་ཏེ་ངེད་ཅག་ཕག་པ་ཚོས་རང་འཁྲིའི་ལས་འགན་སྒྲུབ་
མ་ཐུབ་ཚེ། ཁྱེད་རང་ཚོས་གང་འབྱུང་གི་ཡིན་པ་མཁྱེན་གྱི་ཡོད་དམ། ཇོནས྄་ཡང་བསྐྱར་ཡོང་གི་རེད!
ལགས་རེད! ཇོནས྄་ཡང་བསྐྱར་སླེབ་ཀྱི་རེད! བློ་མཐུན་ཚོ། ངེས་གཏན་དུ།’ ས྄ཁིའེ་ལེར་གྱིས་ཧ་
ལམ་ཞུ་བ་འབུལ་བ་ལྟར་རང་ཉིད་གཡས་གཡོན་དུ་མཆོང་ལྡིང་སྒོས་རྔ་མ་གཡུག་གཡུག་བྱེད་ཀྱིན་བཤད་
བྱུང་པ་རེད། ‘དངོས་གནས། ཁྱེད་ཚོ་སུ་གང་ཞིག་ཇོནས྄་ཕྱིར་ཡོང་བ་ལ་འདོད་པ་ཡོད་མ་རེད།
གལ་སྲིད་གནས་སྐབས་འདིར་སྲོག་ཆགས་རྣམས་གང་ཞིག་ལ་ཐུགས་གཏན་འཁེལ་ཞིང་བློ་
ཐག་ཆོད་པ་ཞིག་ཡོད་ཚེ། དེ་ནི་ཇོནས྄་ཕྱིར་འོང་དུ་འཇུག་འདོད་མེད་པ་དེ་ཡིན། ཁོང་ཚོ་ལ་འདི་ལྟར་
བརྗོད་ཚེ། ཁོང་ཚོར་གང་ཡང་བཤད་རྒྱུ་ཡོད་པ་མ་རེད། ཕག་པ་ཚོར་འཕྲོད་བསྟེན་ཡག་པོ་དགོས་
རྒྱུ་ནི་ངེས་པ་དོན་གྱིས་འགངས་ཆེ་བ་ཡིན། དེའི་སྟབས་ཀྱིས་འོ་མ་དང་ལྷགས་པས་ཕབ་པའི་ཤིང་འབྲས་
(དང་སྡོང་མགོར་སྨིན་པའི་ཀུ་ཤུ་གང་ལེགས་གང་མང་ཡང་)ཕག་པ་ཁོ་ནའི་སླད་དུ་ཉར་རྒྱུར་རྩོད་གླེང་
གང་ཡང་མེད་པར་ཁ་འཆམ་མོ།།

༤ ལེའུ་བཞི་པ།

དབྱར་མཇུག་ཏུ་དུད་འགྲོའི་གཞིས་ཀར་གནས་ཚུལ་གང་ཞིག་ལྷགས་པ་ནི་ཡུལ་གྲུ་དེའི་
ཕྱེད་ཀ་ཙམ་དུ་ཁྱབ། ཉི་མ་རྟག་པར་སཱནོ་བེལ་དང་ནེཔོ་ལི་ཡོན་གྱིས་ཁྱིམ་མཚེས་གཞིས་ཀ་རྣམས་
ཀྱི་སྲོག་ཆགས་ཚོ་དང་མཉམ་དུ་འདྲེས་ཏེ། ཁོ་ཚོར་གྱེན་ལྡོག་གི་བྱུང་བ་འཆད་པ་དང་“དབྱིན་ཡུལ་
གྱི་སྲོག་ཆགས ཀྱི་གཞས་གདངས་ཁྲིད་པར་ཕུག་རོན་ཁྱུ་མང་པོ་སློབ་སྟོན་དང་བཅས་བརྫངས།
འདིར་དུས་ཚོད་ཕལ་ཆེ་བར། སྐུ་ཞབས་ཇོནས྄ས་ཉན་མཁན་སུ་གང་ལ་བྱོལ་སོང་ཟ་འདྲེ་
ཁྱུ་ཞིག་གིས་ཁོ་ནི་རང་གི་ཁ་དབང་ལས་ཕྱིར་ཕུད་པའི་ཁྲིམས་མེད་ལུགས་མེད་ཆེན་པོ་བྱས་བྱུང་ཞེས་
སྡུག་སྐད་རྒྱག་གིན་ཝིལ་ལིན་ཌོན་གྱི་སེང་གེ་དམར་པོའི་ཆང་ཁང་ནང་ཙོག་སྟེ་ཉི་མ་བསྐྱེལ་པ་རེད།
ཞིང་བདག་གཞན་པ་ཚོས་ཁ་ནས་གདུང་སེམས་མཉམ་སྐྱེད་བྱས་རུང་། ཁོ་ལ་དང་ཐོག་ནས་རོགས་
རེས་ཆེ་བ་ནི་བྱས་མེད། སེམས་ཁོང་རུས་པའི་གཏིང་དུ་ཁོང་ཚོ་མི་རེས་ཇོནསྭའི་འགལ་རྐྱེན་ཆག་སྒོ་
དེ་རང་གི་ཁེ་ཕན་དུ་བསྒྱུར་ཐུབ་མིན་ལ་སེམས་ཀྱི་ཡོད་པ་ཡིན། དུད་འགྲོའི་གཞིས་ཀ་དང་ས་འབྲེལ་
གྱི་གཞིས་བདག་གཉིས་དུས་གཏན་དུ་མི་འཆམ་པ་ནི་རླུང་རྟ་རེད། དེ་གཉིས་ལས་ཕོཀས྄་ཝུཊ་ཟེར་
པ་དེ་ནི་གཞིས་ཀ་ཆེ་ཞིང་དབྱིབས་བཟོ་རྙིང་ལ། སྙོམ་ལས་ལ་བཞག་པས་ནགས་ཚལ་ཧ་ཅང་སྐྱེད་
འཚར་ཆེས་དྲགས་པ་དང༌། སྤང་ཐང་ཡོངས་སུ་ཟད་པ། ལྕང་ལྕུག་རིབ་མ་བདག་ཡན་དུ་གྱུར་བ་
བཅས་རེད་འདུག དེའི་བདག་པོ་སྐུ་ཞབས་པིལ་ཀིང་ཊོན་ནི་ནམ་དུས་ལ་ལྟོས་ཏེ་རང་གི་དུས་ཚོད་
མང་ཆེ་བ་ཉ་མོ་འཛིན་པའམ་རི་དྭགས་རྔོན་པར་སྐྱེལ་པའི་ཞིང་བདག་བཟང་པོ་སྣང་བ་གང་སྐྱིད་ཅིག་
ཡིན། པིནཅ་ཕིལེཊར་འབོད་པའི་གཞིས་ཀ་གཞན་དེ་ནི་ས་ཆ་ཆུང་ཆུང་ལྟ་སྐྱོང་ལེགས་པོར་བྱས་པ་
ཞིག་ཡིན། དེའི་བདག་པོ་ནི་རྒྱུན་གཏན་དུ་ཁ་མཆུའི་ནང་གཏོགས་ཤིང་། ཚོང་སྒྲིག་པ་ལ་སྐད་གྲགས་
ཆོད་པའི་མི་རྩོལ་ཅན་བློ་རིག་བཀྲ་བ་སྐུ་ཞབས་ཕརེ་ཊེརི ཀ་རེད། འདི་གཉིས་ཕན་ཚུན་འཁོན་འགྲས་
ཆེ་དྲགས་པས། ཁོང་ཚོ་རང་གི་ཁེ་ཕན་སྲུང་སྐྱོབ་བྱེད་པར་ཡང་མོས་མཐུན་གང་ཡང་འབྱུང་རྒྱུ་ཁག་
པོ་ཡིན།
དེ་ལྟ་ནའང༌། ཁོང་ཚོ་གཉིས་ཀ་དུད་འགྲོའི་གཞིས་ཀའི་ངོ་ལོག་ལ་ཧ་ཅང་ཞེད་སྣང་བྱུང་
བས། རང་གི་སྲོག་ཆགས་ཚོས་དེའི་སྐོར་ཞིབ་ཕྲ་ཤེས་རྒྱུར་སྔོན་འགོག་གང་ཡང་བྱེད་འདོད་ཡོད་ཅིང།
དང་ཐོག་ཏུ་ཁོ་རང་ཚོས་སྲོག་ཆགས་རྣམས་ཀྱིས་རང་གི་གཞིས་ཀ་ཞིག་འཛིན་སྐྱོང་བྱེད་པའི་ངང་ཚུལ་
དེར་མཐོང་ཆུང་ཁྱད་གསོད་ཀྱི་གད་མོ་དགོད་ཁུལ་བྱས། ཁོང་ཚོས་དོན་དག་དེ་བདུན་ཕྲག་གཉིས་ཀྱི་
ནང་ཚུད་དུ་མཇུག་འགྲིལ་རྒྱུ་ཡིན་པར་གླེང་སློང་བྱས། ཁོང་ཚོས་ཁྱིམ་རྒྱུད་གཞིས་ཀའི་(‘དུད་འགྲོའི་
གཞིས་ཀཡི་མིང་དེར་ཁོང་ཚོས་སྣང་འཇོག་བཟོད་སྒོམ་བྱེད་མི་ཐུབ་པས། དེ་ལ་ཁྱིམ་རྒྱུད་གཞིས་ཀ་
ཞེས་འབོད་པར་ཨུ་ཚུགས་རྒྱག་གི་ཡོད།)བྱོལ་སོང་རྣམས་ནི་དུས་གཏན་དུ་ནང་འཁྲུག་རྒྱག་གི་ཡོད་
པས་མ་ཚད། ད་དུང་བཀྲེས་ལྟོགས་ཆེན་པོས་འཆི་བཞིན་པའི་སྐད་ཆ་བཤད་པ་རེད། དུས་ཚོད་རིམ་
གྱིས་ཕྱིན་པ་དང༌། སྲོག་ཆགས་རྣམས་ནི་བཀྲེས་ལྟོགས་ཀྱིས་ཤི་བ་འགའ་ཡང་མེད་པས་ཕརེ་ཊེརི ཀ་
དང་པིལ་ཀིང་ཊོན་གཉིས་ཀྱིས་རང་གི་བསམ་ཚུལ་བརྗེས་ཏེ། དུད་འགྲོའི་གཞིས་ཀར་ད་ལྟ་གདུག་རྩུབ་
བཀྲ་མ་ཤིས་པ་ཁྱབ་འཕེལ་དུ་འགྲོ་ཚུལ་འཆད་འགོ་ཚུགས། དེ་ན་གནས་པའི་སྲོག་ཆགས་ཚོས་རང་
རིགས་ཀྱི་ཤ་ཟ་བ་དང༌། ཕན་ཚུན་རྟའི་རྨིག་ལྕགས་ཚ་བོས་མནར་སྤྱོད་གཏོང་པ། རང་གི་བུད་མེད་
རྣམས་སྤྱི་གཞུང་དུ་ཉར་བ་སོགས་ཕྱི་ལ་བསྒྲགས། ཕརེ་ཊེརིཀ་དང་པིལ་ཀིང་ཊོན་གྱིས་དེ་ནི་རང་བྱུང་
ཁམས་ཀྱི་ཆོས་ཉིད་ལ་ངོ་ལོག་བྱས་པའི་རྣམ་སྨིན་ཡིན་པར་བརྗོད།
གང་ལྟ་ན་ཡང༌། གཏམ་རྒྱུད་དེར་སུ་གང་གི་ཡིད་ཆེས་གཙང་མའང་ཐོབ་མེད། འགྲོ་བ་
མི་ཕྱིར་བསྐྲད་དེ་སྲོག་ཆགས་རྣམས་ཀྱིས་གཞིས་ཀ་ཞིག་འཛིན་སྐྱོང་བྱེད་པའི་ངོ་མཚར་གཏམ་གྱར་ནི་
འདི་ཡིན་དེ་མིན་མེད་པའི་འཁྱོག་བཤད་དུ་ཁྱབ་འཕེལ་མུ་མཐུད་ནས་བྱུང་པས། ལོ་ཧྲིལ་པོ་དེར་གྱེན་
ལྡོག་གི་རླབས་རྒྱུན་ཞིག་གྲོང་གསེབ་ཁུལ་དུ་རྒྱུགས། ནམ་རྒྱུན་དུ་བསྐུལ་གནོན་བདེ་བོའི་གླང་པོ་རྣམས་
ནི་གློ་བུར་དུ་དྲེད་པོར་གྱུར་པ་དང་། ལུག་རྣམས་ཀྱིས་ནི་རིབ་མ་བཤིག་སྟེ་རྩྭ་སྔོན་ཟོས་པ། བ་ཕྱུགས་
ཀྱིས་འོ་ཟེའུ་ལ་འཕྲས་རྒྱབ་པ། རྔོན་རྟ་རྣམས་བཀག་རྡོའི་སྟེང་ནས་མི་མཆོང་བར་རང་ལ་བཞོན་མཁན་
ཚོ་ཕར་ཚུར་གཡུག་འཕེན་བྱེད་པ་སོགས་བྱུང་ཡོད། ལྷག་པར་དུ་‘དབྱིན་ཡུལ་གྱི་སྲོག་ཆགས་ཀྱི་གདངས་
དང་གཞས་ཚིག་རྣམས་ཀྱང་ག་ས་གང་དུ་གཏོང་ལེན་བྱས་པས། དེ་ནི་ལྷགས་རླུང་གིས་དེད་པའི་མེ་
ལྕེ་ཞིག་དང་ཨ་ན་མ་ན་རེད། འགྲོ་བ་མི་རྣམས་ཀྱིས་གླུ་གཞས་འདི་ཐོས་དུས། དེ་ནི་ཆོ་མེད་བྱབ་ཆུང་
གི་ལས་ཤིག་ཡིན་པར་བསམ་ཁུལ་བྱས་ཀྱང་། དོན་ལ་ཁོང་ཚོར་ཁོང་ཁྲོའི་མེ་ལྕེ་གྱེན་དུ་འཕྱུར་བ་རེད།
ཁོང་ཚོས་སྲོག་ཆགས་ཀྱིས་ཀྱང་དེ་འདྲའི་བརྙས་འོས་ཀྱི་སྐད་ཆ་ཆོ་མེད་གཞས་སུ་གཏོང་ལེན་བྱེད་པའི་
དོན་མི་རྟོགས་པར་བཤད། སྲོག་ཆགས་གང་གིས་དེ་གླུ་གཞས་སུ་གཏོང་བ་མཐོང་ཚེ། ས་ཆ་དེ་ག་
རང་དུ་ལྕག་ཚན་འབྲབ་གཞུ་བྱས་ཡོད་རུང་། ད་དུང་གླུ་གཞས་དེ་ནི་མར་གནོན་མི་ཐུབ། མི་རྣམས་
ཀྱིས་རིབ་མའི་སྟེང་གི་བྱེའུ་ནག་གི་ཤུབ་སྒྲ་དང༌། ཤིང་སྡོང་སྟེང་གི་ཕུག་རོན་གྱི་རང་སྐད། མགར་
ཚང་ནང་གི་སེང་སྒྲ། ཡེ་ཤུའི་ལྷ་ཁང་གི་ཅོང་སྒྲ་སོགས་ཀྱི་ནང་དུའང་དེ་འདྲེས་ཡོད་པ་ཐོས་ཚེ། དེའི་
ནང་དུ་རང་གི་མ་འོངས་པའི་ལས་དབང་སྨྲ་བས། ཁོང་ཚོར་ལྐོག་ཏུ་དངངས་འདར་ཤོར་པ་རེད།
ཕྱི་ཟླ་བཅུ་པའི་འགོ་སྟོད་དུ། མ་རྨོས་ལོ་ཏོག་ནི་བྲེགས་ཏེ་ཕུང་གསོག་བྱས་པ་དང༌། འགའ་
ཞིག་གཡུལ་ལས་ཀྱང་བཏང་ཚར་སྐབས། ཕུག་རོན་ཁྱུ་ཞིག་ནམ་མཁའ་ནས་སྐོར་བ་འཁྱིལ་ལེར་ཡོང་
སྟེ། དུད་འགྲོའི་གཞིས་ཀའི་སྒོ་ར་ནང་དུ་རྟབ་རྟབ་པོར་བབས་བྱུང༌། ཇོནས྄་དང་ཁོང་གི་འཁོར་གཡོག་
ཚང་མས་ཕོཀས྄་ཝུཊ་དང་པིན་ཅ་ཕིལཊའི་མི་དྲུག་མཉམ་དུ་ཁྲིད་དེ་ལྕགས་ཀྱི་རྒྱལ་སྒོའི་ནང་འཛུལ་ནས་
གཞིས་ཀ་ལ་འཐེན་པའི་ཤིང་རྟ་འཁོར་ལོའི་ལམ་ཁ་དེར་འོང་གི་ཡོད་པ་རེད། ཇོནས྄ས་མེ་མདའ་ཞིག་
ལག་ཏུ་བཟུང་ནས་དབྱུག་པ་འཁྱེར་པའི་རང་གྲོགས་ཀྱི་རུ་སྣ་འདྲེན། ཁོང་ཚོས་གཞིས་ཀ་བསྐྱར་ལེན་
བྱེད་རྩིས་ཡོད་པ་ངེས་གཏན་རེད།
འདི་ལ་སྔ་ས་ནས་དོགས་པ་ཡོད་པས་སྟ་གོན་ཆ་ཚང་བྱས་ཡོད། སྭནོ་བེལ་གྱིས་ཞིང་ལས་
ཁང་གི་ནང་ནས་ཇུལི་ཡས་ས྄། སཱི་ཛར་༡༽་གྱི་དམག་འཐབ་དེབ་རྙིང་ཞིག་རྙེད་པ་དེ་སྦྱངས་ཡོད་པས།
ཁོ་ལ་སྲུང་སྐྱོབ་དམག་གི་འགན་དབང་ཡོད། ཁོས་ལམ་སེང་བཀའ་བཏང་བས་ཡུད་ཙམ་གྱི་ནང་སྲོག་
ཆགས་ཚང་མ་རང་འགན་སྒྲུབ་ཏུ་ཕྱིན།
མི་རྣམས་གཞིས་ཀའི་ཁང་ཁྱིམ་དང་ཉེ་བར་བཅར་དུས། ས྄ནོ་བེལ་གྱིས་རང་གི་ཕར་རྒོལ་
ཐེངས་དང་པོ་དེ་བྱས། གྲངས་ཀ་སུམ་ཅུ་སོ་ལྔ་ཡོད་པའི་ཕུག་རོན་ཚང་མ་དགྲ་བོའི་མགོ་སྟེང་ནས་ཕར་
ཚུར་འཕུར་ཏེ་བྱ་རྟུག་བཏང་པ་དང༌། མི་རྣམས་ཀྱིས་དེ་ལ་ཡ་བྱེད་སྐབས་རིབ་མ་རྒྱབ་ལོགས་སུ་ཡིབ་
སྡད་པའི་ངང་པ་རྣམས་ཕྱིར་བཤར་ཏེ། ཁོང་ཚོའི་རྐང་པའི་ཉྭ་རིལ་ལ་མཆུ་འཐོག་གནག་པོ་བརྒྱབ། གང་
ལྟར་ཡང་། འདི་ནི་ཅུང་ཟད་ཟིང་ཟིང་བཟོ་བར་དམིགས་པའི་འཐབ་ཇུས་དེ་ཁོ་ན་ཡིན་པས། མི་རྣམས་
ཀྱིས་ངང་པ་རྣམས་ལས་སླ་བོར་ཕར་མི་སྤྲོད་པ་ག་ལ་སྲིད། ད་ལྟ་སྭནོ་བེལ་གྱིས་ཕར་རྒོལ་གཉིས་པ་
དེ་བྱེད་དུ་བཅུག ཁོ་རང་གིས་སྣ་དྲངས་ཏེ་ར་དཀར་བོ་མུ་རཱི ལ་དང་། བོང་བུ་བེན་ཇ་མིན། ལུག་
སོགས་ཚང་མ་མདུན་དུ་བཤར་ནས་རུབ་རྒྱབ་སྟེ་མགོ་རྭས་གཙེགས་རྡུང་བྱེད་སྐབས། བེན་ཇ་མིན་གྱིས་
རང་གི་རྨིག་པ་ཆུང་ངུས་ཁོང་ཚོ་ལ་ཤུགས་ཀྱིས་རྡེག་པ་རེད། ཡིན་ན་ཡང༌། མི་རྣམས་ལ་དབྱུག་པ་
དང་། ལྕགས་གཟེར་མགོ་ལེབ་རྒྱབ་པའི་ཀོ་ལྷམ་ཡོད་པས་ཡུད་ཙམ་གྱི་རྗེས་སུ་སནོ་བེལ་གྱིས་ཕྱིར་འཐེན་
བྱེད་པའི་དམག་བརྡ་བཏང་བས། སྲོག་ཆགས་ཚང་མ་ཁ་ཕྱིར་འཁོར་ནས་འུར་ཆ་ལེར་རྒྱལ་སྒོའི་འགག་
སྒོ་བརྒྱུད་སྒོ་ར་ནང་དུ་བྲོས་སོ།
མི་རྣམས་ཀྱིས་རྒྱལ་ཁའི་ཀི་སྒྲ་བསྒྲགས། ཁོང་ཚོས་རང་གི་འདོད་པ་ལྟར་དགྲ་བོ་རྣམས་
ནི་བྲོས་འགྲོ་པ་མཐོང་པས་དེ་ཚོའི་རྗེས་སུ་ཤར་རེར་བཤར། འདི་ནི་ས྄ནོ་བེལ་གྱི་འཐབ་ཇུས་རེད། ཁོང་
ཚོ་སྒོ་རའི་ནང་ལོགས་སུ་སླེབས་མ་ཐག་ཕྱུགས་ཁང་ནང་འཇབ་སྒུག་བྱས་ཡོད་པའི་ཕག་པ་གཞན་དག་
དང༌། བ་མོ་གསུམ། རྟ་རྒོད་མ་གསུམ་པོ་བཅས་ལམ་སེང་ཁོང་ཚོའི་རྒྱབ་ཏུ་བྱུང་སྟེ་མཐའ་བསྐོར་པ་
རེད། སནོ་བེལ་གྱིས་དྭ་ནི་ཕར་རྒོལ་བྱེད་པའི་བརྡ་བསྟན་ཏེ། ཁོ་རང་ཉིད་ཇོནས྄འི་ཐད་དུ་ཤར་རེར་
བཤར། ཇོནས྄ས་ཀྱང་ཁོ་འོང་བ་མཐོང་བས་རང་གི་མེ་མདའ་ཡར་བཏེགས་ཏེ་འཕངས་པས་མདེའུ་ཚོས་
སྭནོ་བེལ་གྱི་སྒལ་སྟེང་དུ་ཁྲག་གི་ཁྱུག་རིས་བཏོད་པ་དང༌། ལུག་ཞིག་དམར་གསོད་ཐེབས། སནོ་བེལ་
གྱིས་ཅི་ཡང་མི་སྙམ་པར་རང་གི་རྒྱ་མ་བརྒྱ་དང་དགུ་བཅུ་ཅན་གྱི་ལུས་པོ་ལྕི་བོ་དེ་ཇོནས྄འི་ཁོག་སྨད་
འཕངས་པར་ཁོ་ནི་ཕྱུགས་ལུད་ཕོན་པོ་ཞིག་གི་ནང་གཡུག་པས་རང་ལག་གི་མེ་མདའ་ས་ལ་ཟགས།
ད་དུང་ཆེས་ཞེད་སྣང་དང་འཇིགས་རྔམ་ཆེ་ཤོས་ནི་རང་གི་རྟིང་པ་གཉིས་ཀྱི་སྟེང་ལངས་ཏེ་རྟ་གསེང་ཞིག་
དང་འདྲ་བར་ལྕགས་ཀྱི་རྨིག་པ་ཆེན་པོས་ཕར་རྡུང་རྡེག་བྱེད་པའི་རྟ་རྒོད་བོགས་ཡིན། ཁོང་གི་གཞུ་ཐེངས་
དང་པོ་དེ་ཕོཀས་ཝུཊའི་རྟ་གཡོག་གཞོན་པ་ཞིག་གི་ཐོད་པར་ཕོག་པས། ཁོ་ནི་བྱ་ལོང་བྱེད་ལོང་མེད་
པར་འདམ་ནང་དུ་བསྒྱེལ། དེ་མཐོང་པས་མི་འགའ་ཞིག་གིས་ནི་ལག་གི་དབྱུག་པ་དོར་ནས་འབྲོ་ཐབས་
བྱས། ཁོང་ཚོར་དངངས་འཚབ་སྐྱེས་པའི་དུས་སྐད་ཅིག་ཕྱི་མར་སྲོག་ཆགས་ཚང་མས་སྒོ་ར་ནང་སྐོར་
བ་བརྒྱབ་ནས་རྗེས་འདེད་བཏང་སྟེ་རྭ་རྩེས་སྣུན་པ་དང༌། འཕྲས་རྒྱག་པ། སོ་འདེབས་པ། རྡོག་རྫིས་
གཏོང་པ་བཅས་བྱས་བྱུང༌། གཞིས་ཀ་དེར་སོ་སོའི་ཆ་ལུགས་ལ་གཞིགས་ནས་ཁོང་ཚོའི་སྟེང་འཁོན་
ལན་མ་བསློགས་པའི་སྲོག་ཆགས་ནི་གཅིག་ཀྱང་མེད། ཞི་ལ་ཡང་ཐོལ་བྱུང་དུ་ཁང་ཀླད་ཅིག་ནས་མར་
གླང་རྫི་ཞིག་གི་ཕྲག་པའི་སྟེང་མཆོང་སྟེ། མོའི་སྡེར་མོ་ཁོང་གི་སྐེ་སྟེང་དུ་བཙུགས་པས་ཁོ་ནི་སྐད་ཤོར་
བ་རེད། ལམ་ཁ་ཞིག་བཤངས་པའི་དུས་སྐད་ཅིག་མ་དེར། མི་རྣམས་ནི་ཨ་མའི་ཁོག་པ་ལས་སྐྱེ་དུས་
རྐང་པ་གཉིས་ལས་མེད་པས་ལན་འདུག་སྙམ་པའི་ངང་ཚུལ་དང་བཅས་སྒོ་རའི་ཕྱི་ལོགས་སུ་འཁྱུག་མཆོང་
བརྒྱབ་ནས་རྒྱ་ལམ་སྟེང་དུ་བཤར་བྲོས་བྱས། དེ་ལྟར་ཁོང་ཚོས་བཙན་འཛུལ་རྗེས་ཀྱི་སྐར་མ་ལྔའི་ནང་
ཚུད་དུ། ཁོང་ཚོ་ཚང་མ་སྔར་ཡོང་སའི་ལམ་ཁ་དེ་ག་རང་དུ་ངང་པ་ཁྱུ་གཅིག་གིས་ནི་རྗེས་སུ་ཙེར་སྒྲ་
བསྒྲགས་ཏེ་ཉྭ་རིལ་ལ་མཆུ་ཐོག་རྒྱག་གིན་སྔོ་ལོ་ཕྱ་ལེར་ཕྱིར་བཤོལ་བྱེད་དུ་བཅུག
མི་གཅིག་མ་གཏོགས་ཚང་མ་བྲོས་ཚར། ཕྱིར་སྒོ་ར་ནང་དུ་སླེབས་རྗེས། བོགས་ཡིས་
འདམ་ནང་དུ་ཁ་སྦུབས་སུ་འགྱེལ་པའི་རྟ་གཡོག་གཞོན་པ་དེ་ཡར་སློང་པར་རང་གི་རྨིག་པས་འབྲད་
འབྲད་བྱས་རུང༌། ཁོ་ལ་ནི་འགུལ་རྒྱུ་མེད་པ་རེད།
ཁོང་ཤི་འདུག’ བོགས྄ས་ཡིད་སྐྱོ་བའི་ངང་བཤད་དོན། ‘འདི་ལྟར་བྱེད་འདོད་རྩ་བ་ནས་
མེད། ངས་རང་ལ་རྨིག་ལྕགས་ཡོད་པ་བརྗེད་པ་རེད། འདི་བསམ་གཟས་ནས་བྱས་པ་མིན་ལབ་ཚེ་
སུ་ཡིད་ཆེས་ཀྱི་རེད་དམ།
‘བློ་མཐུན། སྙིང་རྗེ་དགོས་བ་མ་རེད!’ རང་གི་རྨ་ཁ་ན་ད་དུང་ཁྲག་ཐིགས་འཛགས་བཞིན་
པའི་སནོ་བེལ་གྱིས་སྨྲ་དོན། ‘དམག་འཁྲུག་ནི་དམག་འཁྲུག་རེད། མི་ཡག་པོ་ནི་ཤི་ཟིན་པ་ཁོ་ན་ཡིན།
‘མི་ཡིན་རུང་ང་ལ་སྲོག་གཅོད་འདོད་ནི་མེད།’བོགསས་མིག་ཟུང་མཆི་མས་ཁེངས་ཏེ་བརྗོད།
‘མོལ་ལི་གང་དུ་འདུག’ཆེ་གེ་མོ་ཞིག་གིས་སྐད་བརྒྱབ་བྱུང༌། དངོས་གནས་མོལ་ལི་ཚང་
མི་འདུག མི་རྣམས་ཀྱིས་ཁོ་མོར་རྨས་སྐྱོན་བཏང་བའམ་མཉམ་དུ་ཁྲིད་ཕྱིན་པའང་སྲིད་པས་ཡུད་ཙམ་
གྱི་རིང་ཉེན་བརྡའི་དྲིལ་བུ་ཞིག་འཁྲོལ་བ་རེད། རྗེས་སུ་གང་ལྟར་ཡང་ཁོ་མོ་ནི་རང་གི་རྟ་ར་ནང་དུ་
མགོ་བོ་ཁ་རའི་ནང་གི་རྩྭ་སྐྱའི་གསེང་དུ་སྦས་ཏེ་ཡིབ་སྡོད་བྱེད་པ་མཐོང༌། མེ་མདའ་རྒྱབ་མ་ཐག་ཁོ་
མོ་ནི་བྲོས་གཡོལ་བྱས་ཚར་བ་རེད། གཞན་དག་རྣམས་ཁོ་མོ་བཙལ་ནས་ཕྱིར་སླེབས་དུས་དོན་དངོས་
སུ་གཞུས་ཏེ་དྲན་པ་འཐོར་བ་ཁོ་ན་ཡིན་པའི་རྟ་གཡོག་དེ་བྲོས་ཟིན་པ་རེད།
ད་ནི་སྲོག་ཆགས་རེ་རེས་འཛིང་མོའི་ནང་སོ་སོས་དཔའ་རྟགས་བཞག་ཚུལ་སྐད་ཆེན་པོས་
བཤད་བཞིན་རྒྱལ་ཁའི་བསྐྱར་འཛོམས་བྱས། རང་འགུལ་གྱི་དགའ་སྟོན་རྟེན་འབྲེལ་ཞིག་ལམ་སེང་
ཚུགས་པ་རེད། དར་ཆ་ཡར་བསྒྲེངས་ནས་“དབྱིན་ཡུལ་གྱི་སྲོག་ཆགས’ཐེངས་འགའ་གླུ་གཞས་སུ་
བཏང་རྗེས། གྲོངས་ཟིན་པའི་ལུག་དེར་སྐུ་ཕུང་གདན་ཞུའི་ཆོ་ག་གཟབ་རྒྱས་བྱས་ཏེ་བང་སོའི་སྟེང་དུ་
ཚེར་ཤིང་མེ་ཏོག་བཏབ། བང་སོའི་འགྲམ་དུ་སྭནོ་བེལ་གྱིས་དགོས་པ་བྱུང་དུས་སྲོག་ཆགས་ཚང་མས་
དུད་འགྲོའི་གཞིས་ཀའི་སླད་དུ་འཆི་དགོས་པར་ནན་བཤད་བྱེད་པའི་གསུང་བཤད་ཐུང་ངུ་ཞིག་གནང་།
སྲོག་ཆགས་ཚང་མས་དུས་དེ་ག་རང་དུ་སནོ་བེལ་དང་བོགས་ལ་དུད་འགྲོའི་དཔའ་བོ། རིམ་
པ་དང་པོ།’ཡི་མཚན་སྙན་གསོལ་པའི་དམག་རྟགས་ཤིག་བསྐྲུན་རྒྱུར་ཁ་གཅིག་གྲགས་ཀྱིས་མོས་མཐུན་
བྱུང༌། དེ་ལ་གཟའ་ཉི་མ་དང་གུང་གསེང་གི་སྐབས་སུ་འདོགས་རྒྱུའི་རག་གི་རྟགས་མ་(དངོས་གནས་
བྱས་ན་དེ་ནི་སྒ་ཆས་ཁང་མིག་ནང་རྙེད་པའི་རྟ་ཡི་སྒྲོག་ལེབ་རྙིང་པ་ཡིན།)ཞིག་ཡོད་པ་རེད། ཤི་ཟིན་
པའི་ལུག་དེར་གསོལ་རྒྱུའི་“དུད་འགྲོའི་དཔའ་བོ། རིམ་པ་གཉིས་པ།'ཞིག་ཀྱང་བསྐྲུན་པ་རེད།
དམག་འཐབ་དེ་ལ་མིང་གང་ཞིག་འདོགས་པར་གྲོས་བསྡུར་མང་པོ་བྱས་བྱས་པའི་མཐར།
བ་ར་ནི་འཇབ་རྒོལ་བྱེད་ཡུལ་ཡིན་པས་དེ་ལ་བ་ཁང་གཡུལ་འགྱེད་དུ་བོས། སྐུ་ཞབས་ཇོནསྭའི་མེ་མདའ་
འདམ་ནང་དུ་ལུས་ཡོད་པ་དང་། ཞིང་ལས་ཁང་གི་ནང་མདེའུ་མང་པོ་བསྐྱུར་བཞག་བྱས་ཡོད་པས།
དར་ཤིང་གི་འགྲམ་དུ་དེ་ནི་མེ་སྒྱོགས་ཤིག་དང་འདྲ་བར་བཙུགས་ཏེ། ངོ་ལོག་གྱེན་ལྡོག་གི་ལོ་འཁོར་
དྲན་གསོའི་ཉི་མོ་སྟེ། དབྱར་དཀྱིལ་ཉིན་མོར་ཐེངས་གཅིག་དང༌། བ་ཁང་གཡུལ་འགྱེད་ཀྱི་ལོ་འཁོར་
དྲན་གསོའི་ཉིན་མོ་སྟེ། ཟླ་བཅུའི་ཚེས་བཅུ་གཉིས་ཉིན་ཐེངས་གཅིག་བཅས་ལོ་རེར་ཐེངས་གཉིས་འཕེན་
པར་ཐག་གཅོད་བྱས་སོ།།
སྒྱུར་མཁན་གྱི་མཆན།
༡༽ཇུལི་ཡ་སྭ། སཱི་ཛར་(Julius Caesar)ནི་གནའ་དུས་ཀྱི་རོ་མཎ་རྒྱལ་ཁབ་ཀྱི་དམག་ཇུས་ལ་
མཁས་པའི་དམག་སྤྱི་ཆེན་པོ་ཞིག་ཡིན།

༥ ལེའུ་ལྔ་པ།

དགུན་ཁ་དང་ཉེ་བར་བཅར་སྐབས། རྒོད་མ་དཀར་བོ་མོལ་ལི་ནི་བསུན་གཙེར་ཆེ་ཞིང་རྙོག་
དྲ་བཟོ་མཁན་ཞིག་ཏུ་གྱུར། ཁོ་མོ་ཞོགས་པ་རྟག་པར་ལས་ཀ་ལ་འཕྱི་བོ་ཆགས་པར་རང་ཉིད་གཉིད་
ཤོར་སོང་བའི་ཁག་འདོགས་བྱས་པ་དང་། མོའི་དང་ག་ཤིན་ཏུ་ལེགས་ཀྱང་། མོས་རང་ལ་རྟོགས་དཀའ་
བའི་ཟུག་རྔུ་ཞིག་ཡོད་པར་ལབ་ལབ་གཏོང༌། ཁག་འདོགས་འདྲ་མིན་བྱས་རྗེས་ཁོ་མོ་ནི་ལས་ཀ་ལས་
གཟུར་ཏེ། གླེན་རྟགས་དོད་པའི་ངང་ཆུ་མོའི་ནང་གི་རང་ཉིད་ཀྱི་གཟུགས་བརྙན་ལ་མིག་ཅེར་བར་ཆུ་
རྫིང་ཁར་འགྲོ། ད་དུང་འདི་ལས་ཚབས་ཆེ་བའི་འཆལ་གཏམ་ཡང་ཡོད་པ་ཡིན། ཉིན་ཞིག་མོས་རྩྭ་
སྐམ་གྱི་རྐང་ཡུ་ཞིག་སོས་ལྡོད་ཀྱིན་རང་གི་རྔ་མ་རིང་པོ་གཡུག་གཡུག་སྒོས་སྒོ་ར་ནང་དུ་འཆམ་འཆམ་
ལ་སྤྲོ་པོ་གནང་དུས། རྒོད་མ་ཁལོ་བེར་གྱིས་ཁོ་མོ་ལོགས་ཞིག་ཏུ་ཁྲིད།
‘མོལ་ལི།’, མོས་སྨྲ་དོན། ‘ང་ལ་ཤིན་ཏུ་ཚབས་ཆེ་བའི་དོན་དག་ཞིག་བཤད་རྒྱུ་ཡོད། ད་
ནངས་ངས་ཁྱེད་ཀྱིས་ཕོཀས་ཝུ ཊ་དང་དུད་འགྲོའི་གཞིས་ཀའི་ས་མཚམས་ཀྱི་རིབ་མའི་སྟེང་ཕར་ལྟ་བ་
མཐོང་བྱུང༌། སྐུ་ཞབས་པིལ་ཀིང་ཊོན་གྱི་འཁོར་གཡོག་ཞིག་རིབ་མའི་ཕར་ཕྱོགས་སུ་ལངས་སྡོད་ཀྱི་
འདུག ང་ས་ཐག་རིང་པོ་ན་ཡོད་མོད། ཁོས་ཁྱེད་ལ་སྐད་ཆ་བཤད་ཀྱིན་ཡོད་པ་དང་། ཁྱེད་རང་གིས་
ཁོང་ལ་སྣར་བྱིལ་རེག་བྱེད་དུ་འཇུག་པ་ངས་དངོས་གནས་རིག་བྱུང༌། མོལ་ལི། དེ་ག་འདྲ་རེད་དམ།
‘ཁོས་བྱས་མ་སོང! ང་དེར་མེད! དེ་བདེན་པ་མ་རེད!’ མོལ་ལིས་ས་སྟེང་དུ་རྐང་
པས་བཀྲད་དེ་གཟུགས་པོ་འཁྱོམ་འཁྱོམ་ངང་དེ་ལྟར་བཤད།
‘མོལ་ལི! ངའི་གདོང་པར་ལྟོས་དང༌། ཁྱེད་རང་གིས་དངོས་གནས་མི་དེས་ཁྱེད་ཀྱི་སྣ་
ལ་བྱིལ་རེག་བྱས་མ་བྱུང་བཤད་ཀྱི་ཡོད་དམ།
‘དེ་བདེན་པ་མ་རེད!’མོལ་ལིས་བསྐྱར་བཤད་བྱས་མོད། མོས་ཁལོ་བར་གྱི་གདོང་པར་ལྟ་
མི་བཟོད་པས་ཡུད་ཙམ་གྱི་རྗེས་སུ་རང་གི་རྐང་ལག་སྟེང་རྟ་འགྲོས་བརྒྱབ་ནས་ཞིང་ཁར་རྒྱུགས་ཏེ་སོང་།
ཁལོ་བར་གྱིས་ཐབས་ཤེས་ཤིག་རྙེད་པ་རེད། གཞན་རྣམས་ལ་གང་ཡང་མི་སྨྲ་བར་ཁོ་མོ་
མོལ་ལི་ཡི་རྟ་རར་ཕྱིན་ཏེ་རང་གི་རྨིག་པས་སོག་མ་ཨ་ལོག་བརྒྱབ་དུས། དེའི་འོག་ཏུ་སྦས་ཡོད་པ་ནི་
བུ་རམ་བསྒར་མ་རྡོག་རྡོག་ཅིག་དང་། ཚོན་མདངས་སྣ་ཚོགས་ལྡན་པའི་དར་སྐུད་ཕོན་པོ་འགའ་ཡིན།
ཉིན་གསུམ་གྱི་རྗེས་སུ། རྒོད་མ་དཀར་བོ་མོལ་ལི་ནི་རྩ་ཡལ་དུ་ཕྱིན་པ་རེད། བདུན་ཕྲག་
ཁ་ཤས་ཤིག་གི་རིང་མོ་གར་ཡོད་ཀྱི་གནས་ཚུལ་སུ་གང་ལའང་འཆད་རྒྱུ་མེད། དེའི་རྗེས་སུ་ཕུག་རོན་
རྣམས་ཀྱིས་ཁོ་མོ་ནི་ཝིལ་ལིན་ཊོན་དུ་མཐོང་ཚུལ་བཤད་པ་རེད། མོ་སྤྱི་ཁང་གི་ཕྱི་ལོགས་སུ་བསླངས་
པའི་ཤིང་རྟ་འཁོར་ཆུང་ཚོན་ཁྲ་དམར་པོ་དང་ནག་པོ་བྱུགས་པ་ཞིག་ལ་བརྒྱབ་ནས་བཞག་ཡོད་པ་རེད།
ཆང་ཁང་བདག་པོ་དང་ཆ་འདྲ་ཞིང་དོར་མ་བྷིར་ཆིསི་༡༽སྔོ་ཁྲ་དང༌། ཉྭ་དཀྲིས་གྱོན་པའི་མི་གདོང་དམར་
ཚོན་པོ་ཞིག་གིས་མོའི་སྣ་ལ་བྱིལ་བྱིལ་བྱེད་ཀྱིན་ཀ་ར་སྟེར། མོའི་སྒལ་རས་ཀྱང་གསར་པར་གཏུབ་འབྲེག་
བྱས་ཤིང༌། རང་གི་ཐོད་སྐྲའི་ནང་དར་སྐུད་དམར་པོ་ཞིག་བཏགས་འདུག ཕུག་རོན་ཚོས་ཁོ་མོ་ནི་
སྤྲོ་བ་ཆེན་པོའི་ངང་བསྡད་འདུག་པ་སྨྲས་པས། དུས་འདི་ནས་བཟུང་སྲོག་ཆགས་གང་གིས་ཀྱང་ཁོ་མོའི་
སྐོར་བསྐྱར་གླེང་བྱས་མེད།
ཕྱི་ཟླ་དང་པོར་གནམ་གཤིས་གཏུམ་དྲག་ཆེ། ས་ནི་ལྕགས་ལྟར་མཁྲེགས་པོར་གྱུར་པས་ཞིང་
ཁའི་ནང་གང་ཡང་བྱེད་མ་ཐུབ། ཕག་པ་ཚོས་སླེབ་ཉེར་ཡོད་པའི་ནམ་དུས་ལ་ལས་འཆར་འགོད་པར་
གཟན་ཁང་ཆེན་པོའི་ནང་ཚོགས་འདུ་མང་པོ་ཚུགས། སྲོག་ཆགས་གཞན་དག་ལས་ཕག་པ་ཚོ་ནི་བློ་རིག་
བཀྲ་བས། ཁོང་ཚོའི་ཐག་གཅོད་ལ་མང་མོས་འོས་འཕེན་གྱིས་རྒྱབ་སྐྱོར་ཡོད་དགོས་ཀྱང༌། གཞིས་
ཀའི་སྲིད་ཇུས་ཀྱི་གནད་དོན་ཆ་ཚང་ཁོང་ཚོ་རང་གིས་ཐག་གཅོད་བྱེད་པར་མོས་མཐུན་བྱུང༌། གལ་
ཏེ་སྭནིཾ་བེལ་དང་ནེཔོ་ལི་ཡོན་གྱི་དབར་རྩོད་གླེང་གང་ཡང་མེད་ཚེ། གོ་སྒྲིག་འདི་ཡག་པོ་འབྱུང་དགོས་
ངེས་ཀྱང༌། བསམ་འཆར་མི་འདྲ་བ་འབྱུང་སྲིད་པའི་གནད་དོན་གང་རུང་གི་སྟེང་ཁོ་གཉིས་ནི་བློ་ཁ་མི་
འཆམ་པ་རེད། གལ་སྲིད་ཁོ་གཉིས་ཀྱི་གཅིག་གིས་ས་མུའུ་ཆེ་ས་གང་ཞིག་ལ་ནས་འདེབས་པར་བསམ་
འཆར་བཏོན་ཚེ། ཅིག་ཤོས་ཀྱིས་དེ་ལ་ཡུག་པོ་འདེབས་དགོས་ལུགས་བརྗོད་པ་ངེས་གཏན་ཡིན་པ་དང་།
ཁོ་གཉིས་ཀྱི་གཅིག་གིས་ཞིང་ཁ་གང་དང་གང་ཞིག་ལོང་ཀོར་པད་ཚལ་ལ་རན་པོ་ཡོད་པར་སྨྲ་ཚེ། ཅིག་
ཤོས་ཀྱིས་དེ་ནི་ཉུང་མ་ལ་མ་གཏོགས་གང་ལའང་མི་ལེགས་ཚུལ་བརྗོད་ཀྱི་ཡོད། ཁོ་རེ་རེ་ལ་རང་གི་
རྗེས་འབྲངས་པ་ཡོད་པས་རྩོད་གླེང་ནི་དྲག་པོ་རེད། ཚོགས་འདུའི་སྟེང་དུ་རང་གི་གསུང་བཤད་མཁས་
པོ་ལ་བརྟེན་ནས་སྭནོ་བེལ་ལ་མང་མོས་འོས་མཐུན་འབྱུང་གིན་ཡོད་རུང་། དུས་གཞན་དུ་ནེཔོ་ལི་ཡོན་
ནི་སྒེར་གྱི་སླད་དུ་རྒྱབ་སྐྱོརའཚོལ་བར་མཁས་པ་ཡིན། ཁོ་ལྷག་པར་དུ་ལུག་དང་མཉམ་དུ་ལམ་ལྷོང་
བྱུང་ཡོད། ཉེ་ཆར་ལུག་རྣམས་ཀྱིས་ནམ་དུས་ཧྲིལ་པོར་“རྐང་བཞི་བཟང༌། རྐང་གཉིས་སྡུག་འབའ་
འགོ་ཚུགས་པ་དང༌། ཁོང་ཚོས་ཡང་ཡང་ཚོགས་འདུ་ལའང་དཀྲོག་རྐྱེན་བཟོ་པ་རེད། ལྷག་པར་དུ་
སྭནོ་བེལ་གྱི་གལ་འགངས་ཆེ་བའི་གསུང་བཤད་གང་ཞིག་གི་སྐབས། ཁོང་ཚོས་“རྐང་བཞི་བཟང་། རྐང་
གཉིས་སྡུག་སྐྱོར་གྱི་ཡོད་པར་དོ་སྣང་བྱུང་ཡོད། སནོ་བེལ་གྱིས་རང་གིས་གཞིས་ཁང་ནང་རྙེད་པའི་
<< ཞིང་པ་དང་ཕྱུགས་རིགས་གསོ་གཉེར་པ >>་ཡི་དུས་དེབ་རྙིང་པ་འགའ་ཞིབ་ཚགས་སྒོས་སྦྱངས་
པས། གསར་གཏོད་དང་ལེགས་བཅོས་ཀྱི་འཆར་གཞིས་ཁེངས་ཡོད་པ་ཡིན། ཁོང་གིས་ཞིང་ཀའི་ཆུ་
རྐ་དང་རྩྭ་གཟན། གཞི་རྩའི་སྙིགས་རོ་སོགས་ཀྱི་སྐོར་རྒྱུས་མངའ་ཆེ་བའི་སློབ་སྟོན་གནང་པ་དང་། སྐྱེལ་
འདྲེན་གྱི་ངལ་པ་སེལ་སླད་ཉིན་རེར་ས་གནས་གཞན་ཞིག་དུ་སྲོག་ཆགས་ཚང་མས་ཞིང་ཁའི་ནང་ཐད་
ཀར་ལྕི་རྟུག་གཏོང་པའི་ཇུས་གཞི་རྙོག་འཛིང་ཆེ་བ་ཞིག་ཀྱང་བཏོན་བྱུང་པ་རེད། ནེཔོ་ལི་ཡོན་གྱིས་ཇུས་
གཞི་གང་ཡང་མི་འདོན་རུང་། སྒམ་བརླིང་ངང་སྭནོ་བེལ་གྱི་བྱ་བ་གང་ལའང་དོན་འབྲས་མི་འབྱུང་པར་
སྨྲ་པས་རང་གིས་གོ་སྐབས་གང་ཞིག་ལ་བསམ་གཞིགས་གཏོང་གིན་ཡོད་པ་འདྲ། ཡིན་ན་ཡང་། ཀླན་
ཀ་ཐམས་ཅད་ཀྱི་ནང་གློག་བསྐྱེད་རླུང་འཁོར་༢༽་གྱི་སྟེང་དུ་རྙོག་གཞི་བྱུང་པ་དེ་འདྲ་རྩ་བ་ནས་བྱུང་མེད།
གཞིས་ཀའི་ཁང་ཁྱིམ་དང་མཐའ་མི་རིང་པའི་རྩྭ་ཐང་ཆེན་པོའི་སྟེང་དུ་ས་བབ་མཐོ་ཤོས་སུ་
གྱུར་པའི་རི་ཆུང་ཞིག་ཡོད་པ་ཡིན། སྭནིཾ་བེལ་གྱིས་ས་གནས་འདིར་ལྟ་ཞིབ་བྱས་རྗེས། དེ་ནི་གློག་འདོན་
འཕྲུལ་ཆས་༣༽ ་བཙུགས་ཏེ་གཞིས་ཀ་ལ་གློག་ཤུགས་མཁོ་འདོན་བྱེད་པར་གློག་བསྐྱེད་རླུང་འཁོར་རྒྱག་
པའི་ས་གནས་དེ་ཡིན་པར་བརྗོད་བྱུང་པ་རེད། དེས་རྟ་རའི་སྨག་རུམ་བཅོམ་པ་དང༌། དགུན་ཁར་
ཚ་དྲོད་སྟེར་བ་མ་ཟད། ཤིང་གཏུབ་སོག་ལེ་དང་། གཟན་རྩྭ་གཏུབ་ཆས། མངར་ཚལ་གཏུབ་བྱེད།
འོ་བཞོ་འཕྲུལ་འཁོར་སོགས་ཀྱང་བསྐོར་ཐུབ་ཀྱི་ཡོད། དེ་སྔོན་སྲོག་ཆགས་རྣམས་ཀྱིས་དེ་འདྲའི་རིགས་
རྩ་བ་ནས་མ་ཐོས་པས་( གཞིས་ཀ་འདིར་ཆེས་སྔ་མའི་འཕྲུལ་ཆས་ཁོ་ན་བེད་སྤྱོད་བྱེད་པས་ལུགས་རྙིང་
དུ་ཡོད་པ་ཡིན།)། སྭནོ་བེལ་གྱིས་ཁོང་ཚོས་རྩྭ་སར་སོས་དལ་དུ་རྩྭ་བཅུད་ལ་རོལ་པའམ་ཀློག་པ་དང་
འཆད་པས་རིག་པ་སྦྱོང་དུས། ཁོང་ཚོའི་སླད་དུ་ལས་ཀ་བྱེད་མཁན་འཕྲུལ་ཆས་རྨད་དུ་བྱུང་པ་ཞིག་ཡོད་
པའི་གཟུགས་བརྙན་གསོན་པོ་བསྐྲུན་སྐབས་ཁོང་ཚོས་ཧ་ལས་པའི་ངང་རྣ་བ་གཏད་བྱུང་།
བདུན་ཕྲག་ཁ་ཤས་ཞིག་ལ་སནོ་བེལ་གྱིས་གློག་བསྐྱེད་རླུང་འཁོར་གྱི་འཆར་འགོད་ཚང་མ་
བྱས་ཚར། འཕྲུལ་ཆས་བེད་སྤྱོད་བྱ་རིམ་གྱི་གནས་ཚུལ་ཕལ་ཆེ་བ་ནི་སྐུ་ཞབས་ཇོནས་ལ་བདག་པའི་
<<ཁང་ཁྱིམ་དུ་ངེས་པར་མཁོ་སྒྲུབ་བྱེད་དགོས་པའི་བྱ་དངོས་སྟོང་ཚོ་གཅིག>>དང་། <<མི་ཚང་
མ་རང་ཉིད་ཀྱི་རྩིག་པ་འདིང་མཁན>> <<སྔོན་འགྲོའི་གློག་རིག>>བཅས་དེབ་གསུམ་ནས་བྱུང་
པ་ཡིན། སནོ་བེལ་གྱིས་སྔོན་མ་སྒོང་རུམ་འཕྲུལ་ཆས་འཛུགས་ཡུལ་ཏེ། ཁང་པ་གང་ལ་མཐིལ་ཤིང་
སྙོམས་པོ་ལྡན་པས་དེའི་ཐོག་གང་ཡང་འབྲི་རུང་གི་ཡོད་པ་དེ་རང་གི་ལས་ཁང་དུ་བེད་སྤྱོད་བྱས་ཏེ། ཁོ་
ཆུ་ཚོད་མང་པོའི་རིང་དེར་འཛུལ་ནས་ཕྱིར་མི་ཐོན། ཁོང་གིས་རྡོ་ཡིས་དེབ་རྣམས་ཁ་ཕྱེ་ནས་མནན་
ཏེ། རང་གི་ཕག་སུག་གི་རྨིག་པའི་དབར་ས་སྨྱུག་ཅིག་དམ་པོར་འཆང་ནས་དགའ་སྣང་གི་འབོད་སྒྲ་
ཤུར་བུར་སྨྲ་བཞིན་རི་མོ་རྐང་རེ་རེ་འབྲི་བར་ཕར་ཚུར་མགྱོགས་པོར་འགྲོ་བ་ཡིན། རིམ་བཞིན་འཆར་
རིས་དེ་ནི་མཐིལ་ཤིང་ཕྱེད་བརྒལ་གྱི་འཁོར་ལོ་སོ་ཅན་དང་རྙོག་འཛིང་ཆེ་བའི་དཔེ་རིས་སུ་གྱུར་པས།
སྲོག་ཆགས་གཞན་པ་ཚོས་དེའི་དོན་རྩ་བ་ནས་མི་རྟོགས་ཀྱང་དེ་སེམས་འགུལ་ཐེབས་པ་ཞིག་ཡིན་པ་
རེད། ཁོང་ཚོ་ཚང་མ་སནོ་བེལ་གྱི་དཔེ་རིས་ལ་ལྟ་བར་མ་མཐའ་ཡང་ཉིན་རེར་ཐེངས་གཅིག་འོང་གི་
ཡོད། ཁྱིམ་བྱ་དང་ཡ་ཙེའང་འོང་ནས་ས་སྨྱུག་གི་རྟགས་ཀྱི་སྟེང་གོམས་པ་མི་སྤོ་བར་གཟབ་གཟབ་བྱེད།
དེར་མི་འོང་མཁན་གཅིག་རང་ཡོད་པ་ནི་ནེཔོ་ལི་ཡོན་ཡིན། ཁོས་དང་ཐོག་ནས་གློག་བསྐྱེད་རླུང་འཁོར་
ལ་ངོ་རྒོལ་བྱས་ཡོད། དེ་ལྟ་ནའང༌། བསམ་ཡུལ་ལས་འདས་པར་ཉིན་ཞིག་ཁོ་འཆར་གཞི་དེར་བལྟ་
ཞིབ་བྱེད་དུ་ལྷགས་བྱུང༌། ཁོས་ཁང་ཆུང་དེའི་ནང་བརྗིད་ཉམས་དོད་པོར་གོམ་པ་སྤོས་ཤིང་། ཞིབ་
ཕྲའི་འཆར་འགོད་ལ་ཞིབ་མོར་བལྟས་ཏེ་དྲི་མ་ཐེངས་འགའ་སྣོམ་རྗེས། ཡུད་ཙམ་རིང་དེ་གར་མིག་
ཟུར་འཕངས་ནས་མནོ་བསམ་བཏང༌། དེ་ནས་སྐད་ཆ་ཅི་ཡང་མེད་པར་རང་གི་རྐང་པ་ཡར་བཏེགས་
ཏེ། འཆར་རིས་ཀྱི་སྟེང་གཅིན་པ་བཏང་སྟེ་ཕྱི་ལོག་ཏུ་ཐོན་སོང་།
གློག་བསྐྱེད་རླུང་འཁོར་གྱི་གནད་དོན་སྟེང་གཞིས་ཀ་ཧྲིལ་པོར་བསམ་ཚུལ་འདྲ་མིན་བྱུང་།
སནོ་བེལ་གྱིས་དེ་རྩིག་རྒྱུ་ལས་སླ་བོ་ཞིག་ཡིན་པར་སྨྲས་མེད། ས་འོག་ནས་རྡོ་བཏོན་ཏེ་རྩིག་པ་བརྒྱབ་
རྗེས་འཁོར་ལོ་བཟོ་དགོས་པ་དང༌། གློག་འདོན་འཕྲུལ་འཁོར་དང་ལྕགས་སྐུད་བསྒྲིམས་མ་ཡང་དགོས་
པ་རེད། (འདི་རྣམས་ཇི་ལྟར་རེག་མིན་ནི་སྭནོ་བེལ་གྱིས་སྨྲས་མེད།)ཡིན་ནའང་། ཁོས་ལོ་གཅིག་
གི་ནང་ཚུད་དུ་དེ་འགྲུབ་པར་ཁག་ཐེག་བྱས། ཁོ་རང་གིས་ཕྱིས་སུ་སྲོག་ཆགས་རྣམས་ཀྱི་ལས་ཀ་ཡང་
དུ་འགྲོ་བས་བདུན་ཕྲག་རེར་ཉིན་གསུམ་མ་གཏོགས་ལས་ཀ་བྱེད་མི་དགོས་པར་བརྗོད། ཕྱོགས་གཞན་
དུ། ནེཔོ་ལི་ཡོན་གྱིས་ད་ལྟའི་དགོས་མཁོ་གཙོ་ཆེ་བ་ནི་ཟ་འབྲུ་ཐོན་སྐྱེད་ཇེ་མང་དུ་གཏོང་རྒྱུ་དེ་ཡིན་
པས། ཁོང་ཚོས་གློག་བསྐྱེད་རླུང་འཁོར་གྱི་སྟེང་དུས་ཚོད་ཆུ་ཟོས་སུ་བཏང་ན་ཚང་མ་ལྟོགས་ཤི་ཐེབས་
རྒྱུ་ཡིན་པའི་ཁ་རྩོད་བྱས། ‘ས྄ནོ་བེལ་འདོམས་དང་བདུན་ཕྲག་རེ་ལ་ཉི་མ་གསུམ་དང་“ནེ་ལི་ཡོན་
འདོམས་དང་ལྟོ་ཟས་ཁ་ར་གང་ཞེས་པའི་འབོད་ཚིག་སྟེང་སྲོག་ཆགས་རྣམས་ཤོག་ཁག་གཉིས་སུ་གྱུར།
ཤོག་ཁག་གང་ལའང་མི་གཏོགས་པ་ནི་བེན་ཇ་མིན་ཡིན། ཁོ་ནི་ཟ་འབྲུ་འབེལ་པོ་འབྱུང་པའམ་གློག་
བསྐྱེད་རླུང་འཁོར་གྱིས་ལས་ཀ་ཉུང་འཕྲི་བྱེད་པ་གང་ལའང་ཡིད་ཆེས་མེད་པ་ཡིན། ཁོས་གློག་བསྐྱེད་
རླུང་འཁོར་ཡོད་ཀྱང་རུང་མེད་ཀྱང་རུང༌། འཚོ་བ་ནི་སྔོན་མ་ངན་ངོམ་དུ་ཇི་ལྟར་བསྐྱལ་པ་དེ་ལྟ་བུར་
བསྐྱལ་དགོས་རྒྱུ་ཡིན་པར་བརྗོད།
གློག་བསྐྱེད་རླུང་འཁོར་གྱི་སྟེང་གི་རྩོད་རྙོག་དེས་མ་ཚད། གཞིས་ཀ་སྲུང་སྐྱོབ་ཀྱི་གནད་
དོན་དེ་ཡང་ལྷགས་ཡོད་པ་རེད། འགྲོ་བ་མི་རྣམས་བ་ཁང་གཡུལ་འགྱེད་ཀྱི་ནང་ཕམ་པར་བརྒྱབ་རུང།
སྐུ་ཞབས་ཇོནས྄འི་གནས་སྟངས་བསྐྱར་གསོ་དང་གཞིས་ཀ་བསྐྱར་ལེན་བྱ་སླད་ཁོང་ཚོས་ད་དུང་བློ་ཐག་
ཆོད་པའི་འཛིང་མོ་ཐེངས་གཅིག་བྱེད་ངེས་གཏན་རེད། ཁོང་ཚོའི་ཕམ་ཁའི་གནས་ཚུལ་དེ་ཞིང་འབྲོག་
ས་ཁུལ་དུ་ཁྱབ་སྟེ་ཁྱིམ་མཚེས་གཞིས་ཀའི་སྲོག་ཆགས་རྣམས་སྔར་ལས་སྡོད་མི་ཚུགས་པ་བཟོས་པས།
ཁོང་ཚོས་དེ་ལྟར་མི་བྱེད་པ་ག་ལ་སྲིད། སྔ་རྒྱུན་ལྟར་སྭནོ་བེལ་དང་ནེཔོ་ལི་ཡོན་ནི་ཁ་མི་འཆམ་པ་ཡིན།
ནེཔོ་ལི་ཡོན་གྱི་བསམ་ཚུལ་ལྟར་ན། སྲོག་ཆགས་རྣམས་ཀྱིས་ངེས་པར་དུ་བྱེད་དགོས་རྒྱུ་ནི་མེ་མདའ་
རེག་པར་བྱས་ཏེ་དེའི་བེད་སྤྱོད་ཐད་སྦྱོང་བརྡར་བྱེད་དགོས་རྒྱུ་དེ་རེད། སྭནོ་བེལ་ལ་གཞིགས་ཚེ། ཁོང་
ཚོས་གཞིས་ཀ་གཞན་གྱི་སྲོག་ཆགས་ལ་ངོ་ལོག་ཟིང་འཁྲུག་སློང་རྒྱུར་ཕུག་རོན་མང་པོ་གཏོང་རྒྱུ་དེ་རེད་
འདུག ཁོ་གཉིས་ཀྱི་གཅིག་གིས་ཁོང་ཚོས་རང་ཉིད་སྲུང་སྐྱོབ་མ་བྱས་ཚེ། གཞན་གྱི་དབང་དུ་འགྱུར་
རྒྱུ་ཡིན་པའི་རྩོད་པ་བྱས་པ་དང་། ཅིག་ཤོས་ཀྱིས་གང་ས་གང་དུ་གྱེན་ལྡོག་བྱུང་ཚེ། ཁོང་ཚོས་རང་
ཉིད་སྲུང་སྐྱོབ་བྱེད་མི་དགོས་པའི་རྩོད་པ་བརྒྱབ། སྲོག་ཆགས་རྣམས་ཀྱིས་དང་པོ་ནེཔོ་ལི་ཡོན་དང་དེ་
ནས་སནོ་བེལ་ལ་ཉན་ཡང་། ཁོང་ཚོས་གནས་སྐབས་དེར་སུས་བཤད་ཀྱང་དེའི་སྐད་ཆ་བདེན་པར་
མཐོང་པས་འདི་རེད་དོ་སེམས་པའི་བློ་ཐག་གཅོད་མ་ཐུབ།
ཉིན་ཞིག་སནོ་བེལ་གྱི་འཆར་འགོད་གྲུབ་ཟིན་རུང༌། དེ་གའི་གཟའ་ཉི་མའི་ཚོགས་ཆེན་སྟེང་
དུ་གློག་བསྐྱེད་རླུང་འཁོར་བཟོ་དགོས་མིན་འོས་བསྡུ་བྱེད་རྒྱུར་བཞག སྲོག་ཆགས་རྣམས་གཟན་ཁང་
ཆེན་མོའི་ནང་འཛོམས་རྗེས། ལུག་གི་འབའ་སྒྲས་ཡང་ཡང་དཀྲོག་རུང་སྭནིཾ་བེལ་ཡར་ལངས་ཏེ་གློག་
བསྐྱེད་རླུང་འཁོར་ལས་དགོས་པའི་རྒྱུ་མཚན་གསལ་པོར་བཤད། དེ་ནས་ནེཔོ་ལི་ཡོན་ལན་འདེབས་
པར་ཡར་ལངས་བྱུང་། ཁོས་གློག་བསྐྱེད་རླུང་འཁོར་ལ་དགོས་པ་གང་ཡང་མེད་པས་སུ་གང་གིས་ཀྱང་
འོས་ཤོག་མི་འཕེན་པའི་བསླབ་བྱ་ཐུང་ཐུང་ཞིག་སྐད་ཆུང་ངུར་བརྒྱབ་རྗེས། ཧ་ལམ་རང་གིས་གང་བཤད་
པ་དེ་ལའང་དོ་སྣང་མེད་པ་ལྟར་འཕྲལ་མ་ཉིད་དུ་མར་ཙོག སྐབས་འདིར་ས྄ནོ་བེལ་རང་གི་རྐང་པའི་
སྟེང་ཡར་མཆོང་སྟེ། ཡང་བསྐྱར་འབའ་འགོ་ཚུགས་ཟིན་པའི་ལུག་རྣམས་ལ་སྐང་བརྒྱབ་ནས་མར་འཇགས་
པར་བྱས་རྗེས་གློག་བསྐྱེད་རླུང་འཁོར་དང་དུ་ལེན་པར་འབོད་སྐུལ་དྲག་པོ་བྱས། ད་ལྟ་བར་སྲོག་ཆགས་
ཚང་མ་ཁག་གཉིས་སུ་བགོས་ཡོད་མོད། དུས་སྐད་ཅིག་མའི་ནང་སྭནོ་བེལ་གྱི་གཏམ་སྨྲ་བའི་སྒྱུ་རྩལ་
གྱིས་ཁོང་ཚོའི་ཡིད་སེམས་ཁུག བརྗིད་ཉམས་དོད་པའི་ཚིག་བརྗོད་ལ་བརྟེན་ནས་ཁོས་སྲོག་ཆགས་རྣམས་
ལ་སྒལ་སྟེང་གི་ངལ་རྩོལ་ནག་ནོག་དང་བྲལ་སྲིད་པའི་དུད་འགྲོའི་གཞིས་ཀའི་འདྲ་སྐུ་ཞིག་བཞེངས་བ་
རེད། ཁོས་རྩྭ་གཏུབ་འཕྲུལ་འཁོར་དང༌། ཉུང་མ་གཏུབ་ཆས་ཙམ་མ་ཡིན་པར། གློག་ཤུགས་ཀྱིས་
གཡུལ་ལས་འཕྲུལ་འཁོར་དང༌། ཐོང་གཤོལ། ཤལ་པ། འདྲིལ་འཁོར། བཙས་མ་རྔ་བྱེད། དེབ་
འཚེམ་བྱེད་བཅས་སྐོར་ཐུབ་པ་མ་ཟད། ཕྱུགས་ཁང་རེ་ལ་གློག་གི་སྒྲོན་མེ་དང༌། ཆུ་ཚ་གྲང༌། གློག་
གི་དྲོད་གཏོང་ཡོ་ཆས་ཀྱང་མཁོ་སྤྲོད་བྱེད་ཐུབ་པར་སྨྲས། ཁོས་དེ་ལྟར་སྐད་ཆ་བཤད་དུས། འོས་ཤོག་
དེ་ཅི་འདྲ་འབྱུང་མིན་གསལ་ཐང་ཐང་རེད། འོན་ཀྱང་། དུས་སྐབས་འདིར་ནེཔོ་ལི་ཡོན་ཡར་ལངས་
ཏེ། སནོ་བེལ་ལ་སྔོན་དང་མི་འདྲ་བར་མིག་ཟུར་བགྲད་དེ་ད་སྔོན་རྩ་བ་ནས་ཐོས་མ་མྱོང་པའི་གཙེར་
སྐད་ཆེན་པོ་ཞིག་བརྒྱབ།
དུས་འདིར་ཕྱི་ལོགས་སུ་ཁྱི་ཡི་ཟུག་སྒྲ་ཆེན་པོ་ཞིག་གྲགས་པ་དང༌། སྐེ་ལོང་ཟངས་རག་
གིས་སྤུད་པའི་ཁྱི་ཆེན་པོ་དགུ་གཟན་ཁང་ནང་དུ་མཆོངས་བྱུང་། དུས་དེ་ག་རང་དུ་ཁོང་ཚོ་རང་གི་མཆེ་
བ་ལས་འཕར་འབྲོས་རྒྱབ་པའི་སྭནོ་བེལ་གྱི་སྟེང་དུ་ཤར་རྒྱུག་བྱས། དུས་སྐད་ཅིག་མའི་ནང་། སནོ་
བེལ་ནི་ཕྱི་ལོགས་སུ་བྲོས་པས་ཁོང་ཚོ་རྗེས་རྒྱུག་བཏང༌། སྲོག་ཆགས་རྣམས་ཧ་ལས་ཤིང་ཧོན་འཐོར་
པས་སྨྲ་བའང་མེད་པར་སྒོ་ཁར་འོང་ནས་རྗེས་འདེད་གཏོང་པར་མིག་ཟུང་ཅེར། སྭནོ་བེལ་ནི་ལམ་ཆེན་
ལ་ཟུག་པའི་སྤང་ཐང་སྟེང་ན་འབྲོ་བཞིན་པ་རེད། ཁོ་ནི་ཅི་འདྲ་རྒྱུག་རུང་ཕག་པ་ཞིག་ཡིན་པས་ཁྱི་རྣམས་
ཀྱིས་ཁོའི་རྗེས་ཟིན་གྲབས་ཡོད། གློ་བུར་དུ་ཁོར་རྐང་འདྲེད་ཤོར་པས་ཁྱི་ཚོས་འཇུས་བྱུང་པ་འདྲ། དེ་
ནས་ཁོ་ཡང་བསྐྱར་ཡར་ལངས་ཏེ་སྔ་མ་ལས་ཇེ་མགྱོགས་སུ་རྒྱུགས་པས་ཁྱི་ཚོས་སླར་ཡང་བདས་ནས་
རྗེས་ཟིན་གྲབས་བྱེད། དེ་ཚོའི་གཅིག་གིས་སྭནོ་བེལ་གྱི་རྔ་མ་ལ་སོ་བརྒྱབ་ཀྱང་ཁོས་དེ་མ་ཉིད་དུ་དེ་ལོགས་
གཡུག་ཞིག་བྱས་པས་ཁ་ནང་དུ་མ་ཐེབས། བར་ཐག་ཧ་ཅང་ཉེ་བའི་སྐབས་འདིར་ཁོས་ནུས་ཤུགས་
ཡོད་རྒུ་རྩལ་དུ་སྤྲུགས་ཏེ་ཚེར་རྭའི་ཁུང་བུ་ཞིག་གི་ནང་འདྲེད་བྲོས་བརྒྱབ་པས་གང་ཡང་མི་མཐོང་བར་
གྱུར།
དངངས་སྐྲག་གིས་སྨྲ་བའང་བཅད་པའི་སྲོག་ཆགས་རྣམས་གཟན་ཁང་ནང་དུ་ཕྱིར་གོག་འགྲོས་
བྱས། ཅུང་མ་འགོར་པར་ཁྱི་དེ་རྣམས་ཕྱིར་མཆོངས་ནས་བསླེབས་བྱུང༌། དང་པོ་སུ་གང་ཞིག་གིས་
ཀྱང་སྲོག་ཆགས་འདི་རྣམས་གནས་ཡུལ་གང་ནས་བྱུང་པ་རྩ་བ་ནས་མ་རྟོགས་རུང་། ཕྱིས་སུ་དེ་དག་
ནི་ནེ པོ་ལི་ཡོན་གྱིས་ལྐོག་ཏུ་ཁོང་ཚོའི་ཨ་མ་དང་ཁ་བྲལ་ནས་ཡུལ་གང་ཞིག་ཏུ་གསོ་སྐྱོང་བྱས་པའི་ཁྱི་
ཕྲུག་དེ་རྣམས་ཡིན་པ་རྟོགས་པ་རེད། ད་དུང་ཆེར་འཚར་ལོང་བྱུང་མེད་ཀྱང༌། ཁོང་ཚོ་ནི་སྤྱང་ཁུ་
ལྟར་གཏུམ་དྲག་ཆེ་བའི་ཁྱི་ཆེན་པོ་རེད། དེ་རྣམས་ནི་ནེཔོ་ལི་ཡོན་གྱི་འགྲམ་དུ་འདུ་སྟོད་བྱས་ཏེ་ཁོང་
ཚོས་ཁྱི་གཞན་རྣམས་ཀྱིས་དེ་སྔོན་སྐུ་ཞབས་ཇོནས་ལ་བཀུར་པ་ལྟར་ཁོ་ལ་རྔ་མ་གཡུག་གཡུག་བྱས།
ད་ལྟ་ཁྱི་རྣམས་རང་གི་རྗེས་སུ་འགྲངས་ཏེ། ནེཔོ་ལི་ཡོན་ནི་སྔོན་མ་གཙོ་བོ་རྒན་པ་ཡར་
ལངས་ཏེ་གསུང་བཤད་གནང་སའི་གྲལ་འགོའི་སྟེགས་བུ་དེའི་སྟེང་དུ་འཛེགས་ཏེ། ཁོས་གཟའ་ཉི་མའི་
ཞོགས་ཚོགས་ནི་དགོས་མཁོ་མེད་པའི་དུས་ཚོད་ཆུད་ཟོས་ཤིག་ཡིན་པས། དུས་ད་ལྟ་ནས་བཟུང་འཚོགས་
རྒྱུ་མིན་པར་བརྗོད། མ་འོངས་པ་ན་གཞིས་ཀའི་ལས་རིམ་དང་འབྲེལ་བའི་གནད་དོན་ཚང་མ་ཁོ་རང་
གིས་གཙོ་བྱས་པའི་ཕག་པའི་ཚོགས་ཆུང་དམིགས་བསལ་ཅན་ཞིག་གིས་ཐག་གཅོད་བྱེད་ངེས་རེད། ཚོགས་
འདུར་ཐག་གཅོད་གང་ཞིག་བྱུང་མིན་དེ་རྗེས་སུ་གཞན་རྣམས་ལ་བསྒྲག་རྒྱུ་ཡིན་འདུག སྲོག་ཆགས་
རྣམས་ད་དུང་གཟའ་ཉི་མའི་ཞོགས་པར་དར་ཆ་ལ་གུས་འདུད་ཞུ་བ་དང༌། ‘དབྱིན་ཡུལ་གྱི་སྲོག་ཆགས་གླུ་
གཞས་སུ་གཏོང་བ། བདུན་ཕྲག་རེའི་ལས་འགན་ལ་ཉན་པ་སོགས་ཀྱི་སླད་དུ་འདུ་འཛོམས་བྱེད་རྒྱུ་ཡིན་
ཡང༌། བགྲོ་གླེང་གང་ཡང་བྱེད་རྒྱུ་མེད་པ་རེད།
སྭནོ་བེལ་མཐར་སྐྲོད་ཀྱིས་ཧོན་འཐོར་དུ་བཅུག་ཡོད་པས་མ་ཚད། གློ་བུར་བའི་ཁྱབ་བསྒྲགས་
འདིའང་བྱུང་པས་སྲོག་ཆགས་རྣམས་ཡིད་མུག་སྐྱེས། གལ་ཏེ་ཁོང་ཚོས་རྩོད་གླེང་ཡག་པོ་ཞིག་རྒྱག་
མ་ཐུབ་ཚེ་ཁ་ཤས་ཀྱིས་ངོ་རྒོལ་བྱེད་ངེས། རྟ་རྒོད་བོགས྄་ཡང་བློ་ཕམ་ནས་ཡོད་པ་ཡིན། ཁོས་རང་
གི་རྣ་ཅོག་གཉའ་རུ་ཕབས་ཏེ་ཐོད་སྤུ་ལན་འགར་སྤྲུགས་ནས་བསམ་བློ་བསྡུ་རུབ་བྱས་མོད་མཐར་སྨྲ་རྒྱུ་
ཅི་ཡང་མ་རྙེད། གང་ལྟར་ནའང་ཕག་པ་ཁ་ཤས་སྨྲ་བརྗོད་དག་པོ་ཡོད་པས། མདུན་གྲལ་ནས་གསོ་
ཕག་གཞོན་པ་བཞི་དེ་མ་ཉིད་དུ་ཡར་ལངས་ཏེ་མོས་མཐུན་མེད་པའི་སྐད་ངན་རྒྱག་འགོ་ཚུགས་རུང་།
ནེཔོ་ལི་ཡོན་གྱི་མཐའ་སྐོར་དུ་ཙོག་པའི་ཁྱི་རྣམས་ཀྱིས་ལམ་སེང་རྫིག་རྫིག་གཏོང་བའི་ངར་སྐད་དྲག་
པོ་བརྒྱབ་པས་ཁོང་ཚོ་ཁུ་སིམ་མོར་མར་ཙོག་དགོས་བྱུང༌། དེ་ནས་ལུག་རྣམས་ཀྱིས་རྐང་བཞི་བཟང་།
རྐང་གཉིས་སྡུག”གི་འབའ་སྒྲ་དྲག་པོ་ཧ་ལམ་སྐར་མ་བཅོ་ལྔའི་རིང་བསྒྲགས་བྱུང་བས་གྲོས་བསྡུར་བྱེད་
པའི་གོ་སྐབས་དབེན་པར་གྱུར།
ཕྱིས་སུ་སྭཁིའེ་ལེར་གཞིས་ཀ་ནང་གི་སྲོག་ཆགས་གཞན་པ་ཚོར་གོ་སྒྲིག་གསར་བ་དེ་འགྲེལ་
བཤད་བྱེད་དུ་འོངས་ཏེ། ཁོས་སྨྲ་དོན།
‘བློ་མཐུན་ཚོ། ངས་བློ་མཐུན་ནེཔོ་ལི་ཡོན་གྱིས་རང་དོན་བློས་བཏང་ནས་དཀའ་ངལ་ཐེ་
བ་ཕྱག་ཏུ་བཞེས་པ་དེར་སྲོག་ཆགས་ཚང་མས་རྗེས་སུ་ཡི་རངས་བྱེད་པར་ཡིད་ཆེས་ཡོད། བློ་མཐུན་
ཚོ། འགོ་འཁྲིད་རྒྱུ་ནི་ལས་སླ་བོ་ཞིག་རེད་རྩ་བ་ནས་མ་བསམ! དེ་ཧ་ཅང་ལྕི་བའི་ལས་འགན་ཞིག་
རེད། བློ་མཐུན་ནེཔོ་ལི་ཡོན་ལས་ལྷག་པ་སུ་ཞིག་ཀྱང་སྲོག་ཆགས་ཚང་མ་འདྲ་མཉམ་ཡིན་པར་ཡིད་
ཆེས་མེད་པས། ཁོ་རང་ནི་ཁྱེད་རང་ཚོར་ཐག་གཅོད་གང་ཡང་བྱེད་དུ་འཇུག་པར་ཧ་ཅང་སྤྲོ་བོ་ཡོད།
ཡིན་ནའང་། སྐབས་འགར་ཁྱེད་ཚོས་ཐག་གཅོད་ནོར་འཁྲུལ་ཅན་བྱེད་མི་སྲིད་པ་མིན་པས། དེ་འདྲ་
བྱས་དུས་ང་ཚོ་གང་དུ་སླེབ་ཀྱི་རེད་དམ། བློ་མཐུན་ཚོ། གལ་སྲིད་ཁྱེད་ཚོས་ད་ལྟ་ང་ཚོ་ཚང་མས་
ཤེས་ཀྱི་ཡོད་པའི་ས྄ནོ་བེལ་ནག་ཉེས་ཅན་གྱི་གློག་བསྐྱེད་རླུང་འཁོར་ཆོ་མེད་དེར་འཐད་པ་བྱུང་ན་ཅི་
ཞིག་བྱ་འམ།
‘ཁོ་བ་ཁང་གཡུ་འགྱེད་ཀྱི་ནང་དཔའ་ངར་ཆེན་པོས་འཛིན་བྱུང་།’ཆེ་གེ་མོ་ཞིག་གིས་སྨྲས།
‘བློ་ཁོག་གཅིག་པོས་འགྲིག་གི་མ་རེད།’, སྭཁིའེ་ལེར་གྱིས་སྨྲ་དོན། ‘ཤ་ཞེན་དང་བརྩི་
སྲུང་གལ་ཆེ་བ་རེད། ངས་སྭནོ་བེལ་གྱིས་བ་ཁང་གཡུ་འགྱེད་ཀྱི་ནང་གང་བྱས་པ་དེ་ཧ་ཅང་སྒྲོ་བཏགས་
ཡིན་པ་རྟོགས་པའི་དུས་ཤིག་སླེབ་རྒྱུ་རེད་བསམ་གྱི་འདུག བློ་མཐུན་ཚོ། དེང་སང་གི་འབོད་ཚིག་
ནི་སྒྲིག་ཁྲིམས-སྒྲིག་ཁྲིམས་དམ་པོ་ལྕགས་ལྟ་བུ་དགོས་རྒྱུ་དེ་རེད། ང་ཚོ་གོམ་པ་གང་སྤོ་ནོར་བྱས་
ན་དགྲ་བོ་ང་ཚོའི་སྟེང་མཆོང་ཡོང་གི་རེད། བློ་མཐུན་ཚོ། ཏན་ཏན་གྱིས་ཁྱེད་ཚོར་ཇོནས྄་ཕྱིར་དགོས་
ཀྱི་ཡོད་མ་རེད་བསམ་གྱིན་འདུག
སླར་ཡང་རྩོད་པ་འདི་ལ་ལན་ཚིག་མེད། སྲོག་ཆགས་ཚོར་ཇོནས྄་ཕྱིར་མི་དགོས་པ་ངེས་
གཏན་ཡིན་པས། གཟའ་ཉི་མའི་བགྲོ་གླེང་གིས་ཁོ་རང་ཡང་བསྐྱར་སླེབ་ཏུ་འཇུག་གི་ཡོད་ཚེ། བགྲོ་
གླེང་ནི་མཚམས་འཇོག་བྱེད་དགོས་པ་ཡིན། ད་ལྟ་གནད་དོན་གང་གི་ཐད་མནོ་བསམ་ཡུན་རིང་བཏང་
པའི་བོགས་ཡིས་སྤྱིའི་བསམ་ཚུལ་འདི་ལྟར་སྨྲས། ‘གལ་ཏེ་བློ་མཐུན་ནེཔོ་ལི་ཡོན་གྱིས་དེ་ལྟར་གསུང་
ཚེ། བདེན་པ་ཡིན་པར་ངེས་། དུས་དེ་ནས་བཟུང་ཁོ་རང་གིས་“ནེཔོ་ལི་ཡོན་ནི་བདེན་པ་རེད’ཅེས་
པའི་ཁ་ཚིག་དེ་ཁོ་རང་སྒེར་གྱི་ལེགས་བཤད་རྩ་་ཚིག་“ངས་སྔར་ལས་ལས་ཀར་ཧུར་ཐག་བྱེད་ཀྱི་ཡིན།”
གྱི་ཁ་སྣོན་དུ་དང་ལེན་བྱས།
སྐབས་འདིར་ནམ་ཟླ་བརྗེ་བས་དཔྱིད་དུས་ཀྱི་ཞིང་ཁ་རྨོ་བའི་འགོ་ཚུགས། སྭནོ་བེལ་གྱི་
གློག་བསྐྱེད་རླུང་འཁོར་གྱི་ལས་འཆར་འབྲི་སའི་ཁང་པ་དེ་སྒོ་བརྒྱབ་ཡོད་པས་འཆར་རིས་ནི་བསུབ་ཡོད་
པར་ངེས། དུས་རྟག་ཏུ་གཟའ་ཉི་མའི་ཞོགས་པ་ཆུ་ཚོད་བཅུ་པའི་སྟེང༌། སྲོག་ཆགས་རྣམས་ནི་བདུན་
ཕྲག་རེའི་ལས་འགན་ལ་ཉན་པར་གཟན་ཆག་ར་བ་ཆེན་པོའི་ནང་འཛོམས་ཀྱི་ཡོད། ད་ལྟ་མེ་ཇོར་རྒན་
པའི་དཀར་སེང་སེང་གི་ཀ་ལི་སིལ་ཏོག་ར་བ་ནས་སྔོག་འདོན་བྱས་ཏེ། དར་ཤིང་ཞིག་གི་འོག་ཏུ་མེ་
མདའི་མཁྲིས་སུ་ཤིང་རོ་ཞིག་གི་སྟེང་བཞག དར་ཆ་ཡར་བསྒྲེངས་རྗེས། གཟན་ཁང་ཆེན་པོའི་ནང་
འགྲོ་པར་སྲོག་ཆགས་རྣམས་ནི་གུས་ཕྱག་དང་བཅས་བང་རིམ་སྒོས་ཀ་ལི་དེ་བརྒྱུད་ནས་འགྲོ་དགོས་
པ་ཡིན། དེང་སང་ཁོང་ཚོ་ནི་སྔོན་མ་བཞིན་དུ་ཚང་མ་མཉམ་སྡོད་བྱེད་ཀྱི་མེད། ནེཔོ་ལི་ཡོན་ནི་སྭཁིའེ་
ལེར་དང་མིང་ལ་མི་ནེ་མུས་རུ་འབོད་པའི་ཕག་པ་གླུ་གཞས་དང་སྙན་ཚིག་རྩོམ་པར་གཞན་དྲིང་མི་འཇོག་
པ་ཞིག་ཡོད་པ་དེ་དང་མཉམ་དུ་ཁྱི་གཞོན་པ་དགུ་ཡིས་མཐའ་ནས་བསྐོར་ཏེ། ཕག་པ་གཞན་རྣམས་
རྒྱབ་ལོགས་སུ་གནས་འཆའ་བཞིན་སྡིངས་ཆ་བསླངས་མ་དེའི་མདུན་དུ་ཙོག སྲོག་ཆགས་གཞན་རྣམས་
ནི་གཟན་ཁང་གི་ནང་དུ་ཁོ་ཚོ་ལ་ཁ་གཏད་ནས་བསྡད། ནེཔོ་ལི་ཡོན་གྱིས་བདུན་ཕྲག་དེའི་ལས་བཀོད་
ནི་གཏུམ་དྲག་ཅན་གྱི་དམག་དཔོན་ཞིག་དང་འདྲ་བར་སྒྲོག་སྤྱངས་བྱས་རྗེས། སྲོག་ཆགས་ཚང་མས་
‘དབྱིན་ཡུལ་གྱི་སྲོག་ཆགས’ཐེངས་གཅིག་གླུ་གཞས་སུ་བཏང་ནས་འཐོར་བ་ཡིན།
སྭནོ་བེལ་མཐར་སྐྲོད་བཏང་ནས་བདུན་ཕྲག་གསུམ་འགོརཔའི་གཟའ་ཉི་མ་དེར། ནེཔོ་ལི་
ཡོན་གྱིས་གང་ལྟར་ཡང་གློག་བསྐྱེད་རླུང་འཁོར་རྩིག་དགོས་ངེས་ཡིན་པ་ཁྱབ་བསྒྲགས་བྱས་བ་ཐོས་
པས་སྲོག་ཆགས་ཚང་མ་ཧ་ལས་པ་རེད། ཁོས་རང་གི་བསམ་བློར་འགྱུར་བ་ཐེབས་པའི་རྒྱུ་མཚན་གང་
ཡང་མ་སྨྲོས་ཀྱང་། ལས་ཀ་སྣོན་པ་འདི་ཧ་ཅང་ཁག་པོ་ཡིན་པ་དང༌། ཁོང་ཚོའི་བཟའ་བཅའ་ཡང་
ཇེ་ཉུང་དུ་གཏོང་དགོས་པ་ཆགས་སྲིད་པའི་ཉེན་བརྡ་བཏང༌། གང་ལྟ་ནའང་། འཆར་གཞི་འདི་ཞིབ་
ཅིང་ཕྲ་བའི་ངང་བཏིང་ཡོད། ཕག་པའི་ཚོགས་ཆུང་དམིགས་བསལ་ཅན་ཞིག་གིས་འདས་པའི་བདུན་
ཕྲག་གསུམ་གྱི་རིང་དེ་ལ་ལས་ཀ་བྱས་པ་རེད། མཁོ་ཆས་གཞན་དག་དང་ལྷན་དུ་གློག་བསྐྱེད་རླུང་
འཁོར་གྱི་རྩིག་པ་དེར་ལོ་གཉིས་འགོར་ཚོད་ཡིན།
དགོང་དྲོ་དེར་སྭཁིའེ་ལེར་གྱིས་ཁོ་རང་སྒེར་གྱི་ངོས་ནས་དངོས་གནས་བྱས་ན་ནེཔོ་ལི་ཡོན་
གྱིས་གློག་བསྐྱེད་རླུང་འཁོར་ལ་ངོ་རྒོལ་རྩ་བ་ནས་བྱས་མེད་པ་དེ་སྲོག་ཆགས་གཞན་རྣམས་ལ་འགྲེལ་
བརྗོད་བྱས། ཐོག་མ་ནས་དེའི་འདོད་ཚུལ་འཛིན་མཁན་ནི་ནེཔོ་ལི་ཡོན་ཡིན་པ་དང༌། སྒོང་རུམ་ཁང་
གི་མཐིལ་ཤིང་སྟེང་སྭནོ་བེལ་གྱིས་བྲིས་པའི་འཆར་རིས་དེ་ནི་དངོས་གནས་ནེཔོ་ལི་ཡོན་གྱི་ཡིག་ཆའི་ནང་
ནས་གཡོ་རྐུ་བྱས་པ་ཞིག་ཡིན། གློག་བསྐྱེད་རླུང་འཁོར་ནི་དངོས་ཡོད་གནས་ཚུལ་དུ་ནེཔོ་ལི་ཡོན་གྱི་
བསྐྲུན་དངོས་རེད། ཆེ་གེ་མོ་ཞིག་གིས་དེ་ལྟ་ན་ནེཔོ་ལི་ཡོན་ཅིའི་ཕྱིར་དེ་ལ་ཁ་གཏད་དུ་ལངས་པ་དྲིས།
འདིར་སྭཁིའེ་ལེར་གྱིས་གཡོ་སྒྱུ་བྱེད་པར་མངོན། ཁོ་རང་གིས་དེ་ནི་བློ་མཐུན་ནེཔོ་ལི་ཡོན་གྱི་སྤྱང་གྲུང་
ཡིན་པར་སྨྲས། གཤིས་སྤྱོད་དང་ཤུགས་རྐྱེན་ངན་པ་ལྡན་པའི་སྭནོ་བེལ་མེད་པ་བཟོ་སླད། ཁོས་གློག་
བསྐྱེད་རླུང་འཁོར་ལ་ཁ་གཏད་བྱེད་པའི་ཚུལ་གྱིས་ཐབས་ཇུས་བཀོལ་བ་རེད། ད་ལྟ་ནི་སྭནོ་བེལ་དང་
ཁོང་གི་ཤུགས་རྐྱེན་ལས་ཐར་ཟིན་པས་འཆར་འགོད་དེ་མུ་མཐུད་ན་འཐུས། ས྄ཁིའེ་ལེར་གྱིས་བྱ་དངོས་
འདི་ལ་འཐབ་རྩལ་ཟེར་བ་རེད་ཅེས་སྨྲས། ཁོས་“བློ་མཐུན་ཚོ། ཇབས་ཇུས།, ཐབས་ཇུས།’”ཞེས་ཐེངས་
འགའ་བཟློས་ཏེ་དགའ་ཞིང་སྤྲོ་བའི་དགོད་སྒྲ་དང་བཅས་རང་གི་རྔ་མ་གཡུག་གཡུག་བྱེད་ཀྱིན་ས་ཐོག་
ནས་མཆོང་ལྡིང་བྱས། སྲོག་ཆགས་རྣམས་ཀྱིས་ཚིག་དེའི་དོན་མི་རྟོགས་རུང་། སཁིའེ་ལེར་ནི་དེ་འདྲའི་
གོ་སྐོན་བློ་འགུགས་ཀྱི་ནུས་པ་ལྡན་པ་དང༌། ཁོ་དང་མཉམ་དུ་བསླེབས་པའི་ཁྱི་གསུམ་པོས་དེ་འདྲ་འཇིགས་
སྣང་ཆེ་བའི་ངར་སྐད་བརྒྱབ་པས། ཁོང་ཚོས་དྲི་བ་ཙམ་ཡང་མི་འདོན་པར་ཁོང་གི་འགྲེལ་བཤད་རང་
དང་ལེན་བྱས་སོ།།

༦ ལེའུ་དྲུག་པ།

ལོ་ཧྲིལ་པོར་སྲོག་ཆགས་རྣམས་ཀྱིས་བྲན་གཡོག་ལྟར་ངལ་རྩོལ་བྱས་རུང༌། ཁོང་ཚོས་གང་
བྱས་པ་ཡོད་ཚད་རང་ཉིད་དང་རང་གི་རྒྱུད་འཛིན་རྗེས་མ་རྣམས་ཀྱི་ཁེ་ཕན་སླད་དུ་ཡིན་པ་ལས་སྒྱིད་
ལུག་ཅན་གྱི་མི་ཇག་རྐུན་འགའ་ཞིག་གི་ཆེད་དུ་མ་ཡིན་པས། ཁོང་ཚོར་ནུས་ཤུགས་འདོན་པ་དང་རང་
དོན་བློས་གཏོང་པ་ལ་ཕངས་སེམས་མེད།
དཔྱིད་ཀ་དང་དབྱར་ཁའི་ནམ་དུས་ཧྲིལ་པོར། ཁོང་ཚོས་བདུན་ཕྲག་རེར་ཆུ་ཚོད་དྲུག་ཅུ་
ལ་ལས་ཀ་བྱས་ཤིང༌། ཕྱི་ཟླ་བརྒྱད་པའི་ནང་ནེཔོ་ལི་ཡོན་གྱིས་གཟའ་ཉི་མའི་ཕྱི་དྲོའང་ལས་ཀ་ཡོད་
པའི་ཁྱབ་བསྒྲགས་བྱས། དེ་ནི་རང་མོས་དང་བླངས་ཀྱི་སྒོ་ནས་ཡིན་རུང་། སྲོག་ཆགས་གང་ཡང་དེ་
ལ་ཆད་གཡོལ་བྱས་ཚེ་རང་གི་བཟའ་བཅའ་ཕྱེད་འཕྲི་བྱེད་ངེས་ཡིན། དེ་ལྟ་ནའང་ལས་ཀ་ངེས་ཅན་
འགའ་མ་འགྲུབ་པར་ལུས་སོང༌། སྟོན་ཐོག་ནི་སྔ་ལོ་ལས་ཅུང་ཟད་ཉམས་རྒུད་དུ་གྱུར་བ་དང༌། དུས་
ཐོག་ཏུ་ཞིང་ཁ་རྨོ་མ་ཐུབ་པས་དབྱར་འགོ་ཚུགས་སྐབས་སྔོ་རིགས་འདེབས་དགོས་སའི་ཞིང་ཁ་གཉིས་
ལ་ས་བོན་མ་བཏབ་པ་ཡིན། འདི་ལོའི་དགུན་ཁར་དཀའ་ངལ་མང་པོ་འཕྲད་རྒྱུ་ཡིན་པ་ནི་ཁེག་ཐེག་
རེད།
གློག་བསྐྱེད་རླུང་འཁོར་གྱིས་བློ་ཡུལ་ལས་འདས་པའི་དཀའ་ངལ་མང་པོ་སྤྲད་ཡོད། གཞིས་
ཀ་རུ་རྡོ་ཞོའི་རྡོ་གཏེར་ཡག་པོ་ཡོད་པ་དང༌། ཁང་ཆུང་ཞིག་གི་ནང་དུ་ཨར་འདམ་དང་བྱེ་མ་འབེལ་
པོ་ཡོད་པས་རྩིག་ལས་བྱེད་པའི་རྒྱུ་ཆ་ཚང་མ་ཚང་པ་ཡིན། ཡིན་ན་ཡང༌། སྲོག་ཆགས་ཚོས་ཐེངས་
དང་པོར་སེལ་མི་ཐུབ་པའི་དཀའ་ངལ་ནི་རྡོ་ཕ་བོང་ཆེ་ཆུང་འཚམས་པོར་ཇི་ལྟར་འགས་དགོས་པ་དེ་རེད།
དེ་ནི་ལྕགས་གདུང་དང་འཇོར་གྱིས་མ་གཏོགས་གཞན་གང་གིས་ཀྱང་ལས་མི་ཐུབ་པས། རང་གི་རྐང་
པ་སྟེང་ལངས་མི་ཐུབ་པའི་སྲོག་ཆགས་རྣམས་ཀྱིས་དེ་བེད་སྤྱོད་བྱེད་ག་ལ་ཐུབ། བདུན་ཕྲག་མང་པོར་
ངལ་པ་འབྲས་མེད་ཀྱིས་འབད་རྩོལ་བྱས་རྗེས། ཆེ་གེ་མོ་ཞིག་ལ་སའི་གོ་ལའི་འཐེན་ཤུགས་བེད་སྤྱོད་
བྱེད་པའི་བསམ་བློ་ཡང་དག་པ་དེ་བྱུང་པ་རེད། རང་འཇགས་སུ་བེད་སྤྱོད་བྱས་ན་ཆེ་དྲགས་པའི་ཕ་
བོང་ནི་རྡོ་གཡམ་ཐོན་སའི་རི་འདབས་ཡོངས་སུ་སྙལ་ཡོད། སྲོག་ཆགས་ཚོས་དེ་ཚོ་གཏེར་རི་མགོ་ནས་
མར་སྒྱེལ་ཏེ་རི་གཤམ་དུ་དུམ་པ་དུམ་པར་འགས་ཆེད། དེ་རྣམས་ལ་ཐག་པས་བསྡམས་རྗེས་ཐག་སྣེ་
འཇུ་ཐུབ་པའི་སྲོག་ཆགས་གང་རུང་སྟེ། བ་ཕྱུགས་དང༌། རྟ། ལུག་བཅས་དང་གལ་འགངས་ཆེ་
བའི་གནས་སྐབས་སུ་ཕག་པ་ཚོ་ཡང་སྐབས་རེར་འོང་ནས་ཚང་མ་རུབ་རུབ་ཀྱིས་དཀའ་ལས་དང་བཅས་
ག་ལེར་རི་སྒང་དུ་ཡར་དྲུད་པ་ཡིན། རྡོ་ཆག་སྐྱེལ་འདྲེན་བྱེད་རྒྱུ་ནི་ཅུང་ཟད་ལས་སླ་བ་ཡོད། རྟ་
ཡིས་དེ་ཐེར་གེ་ནང་འདྲུད་པ་དང༌། ལུག་གིས་རྡོ་གཅིག་རེ་བྱས་ནས་འདྲུད་པས་མ་ཚད། ར་དཀར་
བོ་མུ་རིལ་དང་བོང་བུ་བེན་ཇ་མིན་གྱིས་ཀྱང་ཐེར་གེ་སྒ་རིལ་རྙིང་པ་ཞིག་གཉའ་བར་བླངས་ཏེ་རང་གི་
སྐལ་བ་བྱས། དབྱར་མཇུག་ཏུ་རྡོ་གསོག་ནི་འདང་ངེས་བསྒྲུགས་ཡོད་པས་ཕག་པ་ཚོའི་མཛུབ་སྟོན་
འོག་རྩིག་པ་རྒྱག་འགོ་ཚུགས།
ཡིན་ནའང་། དེ་ནི་ངལ་རྩོལ་ཆེ་ཞིང་དུས་ཡུན་འགོར་བའི་བྱ་གཞག་ཅིག་རེད། སྐབས་
རེར། ཕ་བོང་ཞིག་གཏེར་རྡོ་རི་ཡི་རྩེ་རུ་འདྲུད་རྒྱུར་ཉི་མ་གཅིག་འགོར་འགྲོ་བ་དང༌། མཚམས་རེར་
དེ་རི་རྩེ་ནས་མར་སྒྱེལ་ནའང་འགས་ཆག་མི་ཐེབས་པ་ཡིན། རྟ་རྒོད་བོགསའི་སྟོབས་ཤུགས་ནི་སྲོག་
ཆགས་བྱིངས་བསྡོམས་པ་དང་འདྲ་བས་ཁོ་མེད་ཚེ་བྱ་བ་གང་ཡང་སྒྲུབ་པར་དཀའ། ཕ་བོང་འདྲེད་
ཤུད་བརྒྱབ་ནས་སྲོག་ཆགས་ཚང་མ་རི་ནས་མར་དྲུད་པས་འུ་ཐུག་གི་སྐད་ངན་རྒྱག་དུས། དུས་རྒྱུན་
དུ་ཐག་པ་དེ་རྟང་རྟང་དུ་འཐེན་ནས་ཕ་བོང་འགོག་མཁན་ནི་བོགས་ཡིན། ཁོང་གི་དབུགས་ཧལ་ཞིང་
རྨིག་པ་ས་ཐོག་ཏུ་བཀབ་འཛུགས་བྱས་ཏེ། གཞོགས་གཉིས་རྔུལ་ཆུས་བརླན་པའི་སྒོ་ནས་རི་བོའི་གྱེན་
ངོས་སུ་སྡུག་རུས་བྱེད་པ་མཐོང་སྐབས་བསྔགས་བརྗོད་མི་བྱེད་མཁན་སུ་གང་མེད། རྒོད་མ་ཁལོ་བེར་
གྱིས་མཚམས་རེར་ཁོའི་འཕྲོད་བསྟེན་ལ་སེམས་ཁུར་གྱིས་ཤུགས་ལས་ཆེན་པོ་མི་བྱེད་པའི་ཉེན་བརྡ་
བཏང་མོད། བོགས྄་ཡིས་ཁོ་མོའི་ཁ་ལ་ཉན་འཇོག་མི་བྱེད། ཁོ་ལ་ཁོང་གི་འབོད་ཚིག་‘ངས་སྔར་ལས་
ལས་ཀར་ཧུར་བརྩོན་བྱེད་རྒྱུ།”་དང་“ནེཔོ་ལི་ཡོན་ནི་བདེན་པ་རེད།”གཉིས་དཀའ་རྙོག་ཚང་མར་ལན་
འདེབས་རན་པོ་ཞིག་ཡིན་པ་འདྲ། ཁོས་ཆུ་ཚོད་ཕྱེད་ཀ་ལས་སྐར་མ་བཞི་བཅུ་ཞེ་ལྔའི་ཡར་སྔོན་དུ་
ཞོགས་པ་སྔ་པོ་ཡར་ལངས་སླད་བྱ་ཕོ་གཞོན་པ་དེས་སྐད་འབོད་གནང་རྒྱུར་ཁ་ཆད་བྱས་ཚར། དེང་
སང་དལ་ཁོམ་མེད་ནའང་། ཁོ་ལ་ཆུ་ཚོད་ལྷག་མ་ཅུང་ཟད་བྱུང་དུས་ཁོ་རང་རྡོའི་གཏེར་ཁ་ལ་གཅིག་
པུར་སོང་སྟེ་གས་ཆག་ཐེབས་པའི་རྡོ་དུམ་བསྡུ་སྒྲིག་བྱས་ནས་གློག་བསྐྱེད་རླུང་འཁོར་རྒྱག་སར་མར་
འདྲུད་ཡོང་གིན་ཡོད།
ཁོང་ཚོའི་ལས་ཀ་ནི་ཅི་འདྲ་ཁག་ནའང་དབྱར་ཁའི་རིང་སྲོག་ཆགས་རྣམས་ཀྱི་གནས་སྟངས་
སྡུག་པོ་མ་རེད། ཁོང་ཚོར་ཇོནས྄འི་དུས་སྐབས་ལས་ཁ་ཟས་མང་བ་མེད་ནའང་དེ་ལས་ཉུང་པ་ཡོད་
པ་མ་ཡིན། རྒྱས་སྤྲོས་ཆེ་བའི་མི་ལྔ་ལ་རྒྱབ་སྐྱོར་བྱེད་མི་དགོས་པར་སོ་སོའི་ཁ་གསོ་པ་ཁོ་ནས་འཐུས་
པའི་དགེ་མཚན་དེས་ཕམ་ཉེས་མང་པོ་ཞིག་གི་གྱོང་གུན་གསབ་ཐུབ་པ་དང༌། ཕྱོགས་མང་པོ་ནས་བལྟས་
ན་སྲོག་ཆགས་ཀྱིས་ལས་ཀ་བྱེད་ཐབས་ནི་ལས་ཆོད་ཆེ་ཞིང་ངལ་དུབ་ཆུང་བ་ཡོད། དཔེར་མཚོན་ན།
ཡུར་མ་ཡུར་བ་ལྟ་བུའི་ལས་ཀ་ནི་མིས་དེ་འདྲ་རྩ་བ་ནས་བྱེད་མི་ཐུབ་པའི་གཟབ་ནན་སྒོས་སྒྲུབ་པ་རེད།
གཞན་པ་ཞིག་ནི་ད་ལྟ་སྲོག་ཆགས་གང་གིས་ཀྱང་རྐུ་མ་མི་བྱེད་པས། ལྕང་ལྕུག་ར་བ་དང་རྒྱལ་སྒོ་
ལས་ཏེ་ངལ་བ་མང་པོ་བྱེད་མི་དགོས་པར་ཞིང་ཁ་དང་སྤང་ལྗོངས་འདྲེས་སུ་བཅུག་ནས་བཞག་ན་འཐུས།
གང་ལྟ་ནའང༌། དབྱར་ཁ་ཡོལ་འགྲོ་བའི་སྐབས་སུ་བསམ་ཡུལ་ནང་མེད་པའི་དཀོན་ཆའི་དངོས་པོ་
མང་པོ་ཞིག་བྱུང་པ་རེད། སྣུམ་ཕིའེ་ར་སྤུན་༡༽་དང༌། ལྕགས་གཟེར། ཐི་གུ། ཁྱིའི་ཀ་ར་གོ་རེ།
རྟའི་རྨིག་ལྕགས་སོགས་དགོས་ངེས་གང་ཡང་གཞིས་ཀ་དེའི་སྟེང་ཐོན་སྐྱེད་བྱེད་མི་ཐུབ་པ་ཡིན། ཕྱིས་
སུ་ལུད་རྫས་དང་ས་བོན་དགོས་ཀྱི་ཡོད་པས་མ་ཚད། ལག་ཆ་སྣ་ཚོགས་དང་གློག་བསྐྱེད་རླུང་འཁོར་
གྱི་འཕྲུལ་ཆས་ཀྱང་དགོས་ཀྱི་ཡོད་རེད། འདི་དག་ཇི་ལྟར་ཐོབ་ཐབས་བྱེད་རྒྱུ་ནི་སུ་གང་གིས་ཀྱང་
བསམ་བློར་མི་ཤོང་པ་ཡིན།
གཟའ་ཉི་མའི་ཞོགས་པ་ཞིག་ལ་སྲོག་ཆགས་རྣམས་རང་རང་སོ་སོའི་ལས་སྐལ་ལ་ཉན་པར་
འདུ་འཛོམས་བྱས་ཚེ། ནེཔོ་ལི་ཡོན་གྱིས་ཁོས་སྲིད་ཇུས་གསར་བ་གང་ཞིག་གཏན་འཁེལ་མཛད་པ་
ཁྱབ་བསྒྲགས་བྱས། དུས་ད་ལྟ་ནས་བཟུང་དུད་འགྲོའི་གཞིས་ཀས་ཉེ་འགྲམ་གཞིས་ཀ་ཚོ་དང་ལྷན་
དུ་ཚོང་འབྲེལ་བྱེད་རྒྱུ་ཡིན་པས་དེ་ནི་ཛ་དྲག་གི་དངོས་པོ་ངེས་ཅན་འགའ་ཐོབ་སླད་ཡིན་པ་ལས་ཁེ་སྤོགས་
ཀྱི་དོན་དུ་གང་ཡང་མིན་པ་རེད། ཁོས་གློག་བསྐྱེད་རླུང་འཁོར་ནི་གཞན་གང་རུང་ལས་གལ་འགངས་
ཆེ་བར་བརྗོད། དེར་བརྟེན་ཁོས་རྩྭ་ཕུང་གསོག་ཅིག་དང་ད་ལོའི་གྲོའི་སྟོན་འབྲས་གང་འཚམ་ཞིག་འཚོང་
རྩིས་ཡོད་པ་དང་། ཕྱིས་སུ་དངུལ་དགོས་ཚེ་ཝིལ་ལིན་ཌོན་དུ་ཉོ་མཁན་མང་པས་སྒོ་ང་འཚོང་དགོས་
རྒྱུ་ཡིན་པ་རེད། ནེཔོ་ལི་ཡོན་གྱིས་བྱ་མོ་ཚོས་འདི་ནི་གློག་བསྐྱེད་རླུང་འཁོར་རྩིག་སླད་རང་དོན་བློས་
གཏོང་གི་ལེགས་སྐྱེས་དམིགས་བསལ་ཅན་ཡིན་པར་ངོས་ལེན་ཞུ་དགོས་པར་སྨྲས།
སླར་ཡང༌། སྲོག་ཆགས་རྣམས་ལ་འདི་ཡིན་འདི་མིན་མེད་པའི་བློ་གཡེང་བྱུང༌། འགྲོ་
བ་མི་མཉམ་དུ་འབྲེལ་བ་རྩ་བ་ནས་མི་འཛུགས་པ་དང༌། ཚོང་རྩ་བ་ནས་མི་རྒྱག་པ། དངུལ་རྩ་བ་
ནས་བེད་སྤྱོད་མི་གཏོང་པ་བཅས་ནི་ཇོནས་མཐར་སྐྲོད་བཏང་རྗེས་ཀྱི་རྒྱལ་ཁའི་ཚོགས་ཆེན་ཐེངས་དང་
པོར་བརྒྱུད་བསྒྲགས་གནང་བའི་ཆོད་ཡིག་འགོ་མ་ཚོའི་ཁོངས་སུ་ཡོད་པ་མ་ཡིན་ནམ། སྲོག་ཆགས་
ཚང་མས་གྲོས་གཞི་དེ་འདྲ་ཞིག་བཞག་པ་དྲན་བྱུང་བའམ་དྲན་པར་བསམ་བྱུང་བ་རེད། ནེཔོ་ལི་ཡོན་
གྱིས་ཚོགས་འདུ་མེད་པ་བཟོ་སྐབས་ངོ་རྒོལ་བྱེད་མཁན་གྱི་ཕག་པ་གཞོན་པ་བཞི་པོས་ཉམ་ཆུང་གི་ངང་
ངོ་རྒོལ་བྱས་བྱུང་མོད། ཁོང་ཚོ་དེ་འཕྲལ་དུ་ཁྱི་ཡི་ངར་སྐད་དྲག་པོས་ཁུ་སིམ་པོར་བཏང༌། དེ་ནས་
ནམ་རྒྱུན་ལྟར་ལུག་རྣམས་ཀྱིས་“རྐང་བཞི་བཟང་། རྐང་གཉིས་སྡུག»སྐྱོར་བས་གནས་སྐབས་ཀྱི་གདོང་
ཐུག་ཞི་འཇགས་སུ་གྱུར། མཐའ་མཇུག་ཏུ། ནེཔོ་ལི་ཡོན་གྱིས་རང་གི་ཕག་སུག་ཡར་བཏེགས་ཏེ་ཁོས་
བཀོད་སྒྲིག་ཚང་མ་བྱས་ཚར་བ་ཁྱབ་བསྒྲགས་བྱས། མིའི་མཉམ་དུ་འབྲེལ་ཐུག་བྱེད་རྒྱུ་ནི་བསུན་སྣང་
ཆེ་ཤོས་དེ་ཡིན་པས་སྲོག་ཆགས་གང་གིས་ཀྱང་དེ་ལྟར་བྱེད་མི་དགོས་པ་ཡིན། ཁོས་རྡོག་ཁྲེ་ཧྲིལ་པོ་
དེ་རང་གི་སྒལ་སྟེང་དུ་ལེན་རྩིས་ཡོད་པ་རེད། ཝིལ་ལིན་ཊོན་དུ་གནས་བཅའ་པའི་ཁྲིམས་རྩོད་པ་
སྐུ་ཞབས་ཝིན་པཱར་དུད་འགྲོའི་གཞིས་ཀ་དང་ཕྱི་རོལ་ཡུལ་གྲུའི་དབར་བར་མི་བྱེད་པས། གཟའ་ཟླ་
བའི་ཞོགས་པ་རྟག་པར་ཁོང་གི་ལས་བཀོད་ལ་ཉན་པར་གཞིས་ཀར་འོང་རྒྱུར་མོས་མཐུན་བྱུང་པ་རེད།
ནེཔོ་ལི་ཡོན་གྱིས་ནམ་རྒྱུན་ལྟར་“དུད་འགྲོའི་གཞིས་ཀ་ཁྲི་ལོར་བརྟན་པར་ཤོག”ཅེས་པའི་འབོད་སྒྲས་
ཁོང་གི་གསུང་བཤད་མཇུག་བསྒྲིལ་བ་དང༌། ‘དབྱིན་ཡུལ་གྱི་སྲོག་ཆགས་གླུ་གཞས་སུ་བཏང་རྗེས་སྲོག་
ཆགས་རྣམས་སོ་སོར་གྱེས་སུ་བཅུག
ཕྱིས་སུ། ས྄ཁིའེ་ལེར་གཞིས་ཀའི་ནང་སྐོར་བསྐྱོད་བྱས་ཏེ་སྲོག་ཆགས་རྣམས་བློ་བག་ཕབ་
ཏུ་བཅུག ཁོས་ཚོང་ལས་བྱེད་པ་དང་དངུལ་བེད་སྤྱོད་གཏོང་བའི་ཁ་གཏད་དུ་གྲོས་གཞི་འཇོག་རྒྱུ་ནི་
ཕར་བཞག་བསམ་འཆར་ཙམ་ཡང་རྩ་བ་ནས་བཏོན་མ་མྱོང་པའི་ཁག་ཐེག་བྱས། དེ་ནི་འཕྲུལ་སྣང་
ཁོ་ན་ཡིན་པས་ཧ་ལམ་སྭནོ་བེལ་གྱིས་རྫུན་ཚིག་ཁྱབ་སྤེལ་དུ་བཏང་པ་དེར་བརྗོད་ཀྱི་ཡོད་པ་རེད། སྲོག་
ཆགས་འགའ་ཤས་ཤིག་ལད་དུང་ཡང་དོགས་པ་ཅུང་ཟད་ཡོད་སྐབས། སྭཁིའེ་ལེར་གྱིས་བློ་རིག་བཀྲ་
བའི་དྲི་བ་འདི་ལྟར་དྲིས། ‘བློ་མཐུན་ཚོ། ཁྱེད་རང་ཚོས་འདི་རྨི་ལམ་བཏང་བྱུང་བ་མིན་པ་ངེས་གཏན་
ཡོད་དམ། ཁྱེད་ཚོར་དེ་འདྲའི་ཆོད་ཡིག་གི་མ་ཕྱི་ཨེ་ཡོད། དེ་གནས་གང་ཞིག་ཏུ་བྲིས་འདུག་གམ་
དངོས་གནས་འདིའི་རིགས་གང་ཡང་ཡི་གེར་ཕབ་མེད་པས་སྲོག་ཆགས་རྣམས་ལ་རང་གིས་ནོར་འཁྲུལ་
བཟོས་པའི་ངེས་པ་རྙེད།
སྐུ་ཞབས་ཝིན་པཱར་ནི་གཟའ་ཟླ་བ་རྟག་པར་ཁ་ཏན་བྱས་པ་བཞིན་གཞིས་ཀར་འོངས། ཁོ་
ནི་ཚོང་ལས་ཆུང་ཆུང་གི་ཁྲིམས་རྩོད་པ་མིའུ་ཐུང་སྨྲ་ར་ཅན་གཡོ་སྒྱུ་ཆེ་བར་སྣང་བ་ཞིག་ཡིན་པ་དང།
དུས་སྔ་པོར་གཞན་པ་གང་རུང་ལས་དུད་འགྲོའི་གཞིས་ཀར་བར་ཚོང་བ་ཞིག་དགོས་པ་དང་བར་ཁེ་གྱོང་
མེད་པ་མངའ་བ་རྟོགས་པ་རེད། སྲོག་ཆགས་རྣམས་ཀྱིས་ཁོང་གི་འགྲོ་འོང་ལ་འཇིགས་སྣང་ལྟ་བུ་ཞིག་
གི་ངང་ལྟ་བ་དང་ཁོ་ལ་གཡོལ་གང་ཐུབ་བྱས། དེ་ལྟ་ནའང་རྐང་སུག་བཞིའི་སྟེང་གི་ནེཔོ་ལི་ཡོན་གྱིས་
རྐང་གཉིས་སྟེང་ལངས་མཁན་ཝིན་པ༷ར་ལ་བཀའ་བཀོད་གཏོང་བ་མཐོང་པས་ཁོང་ཚོ་ལ་བློ་སྤོབས་རྒྱས་
པ་དང༌། ཚད་ངེས་ཅན་ཞིག་གི་ཐོག་ནས་ཁོང་ཚོ་བཀོད་སྒྲིག་གསར་བ་དེ་ལ་འཆམ་པར་བྱས་པ་རེད།
ད་ལྟ་མིའི་རིགས་དང་མཉམ་དུ་ཁོང་ཚོའི་འབྲེལ་བ་ནི་སྔ་རྒྱུན་བཞིན་གནས་ཡོད་པ་མ་ཡིན། ད་ནི་དུད་
འགྲོའི་གཞིས་ཀ་ཡར་རྒྱས་སུ་འགྲོ་བཞིན་པས་འགྲོ་བ་མི་རྣམས་དེ་ལ་ཞེ་འཁོན་མི་བྱེད་པ་མ་ཡིན་པས་
ཁོང་ཚོར་སྔར་ལས་སྡང༌། མི་རེ་རེས་དུས་ཡུན་རིང་མིན་ལ་མ་ལྟོས་པར་གཞིས་ཀ་འདིའི་མ་རྩ་སྟོངས་
པས་མ་ཚད། གློག་བསྐྱེད་རླུང་འཁོར་ལ་ལམ་ལྷོང་གང་ཡང་མི་འབྱུང་པ་ནི་ཕྱག་མདུད་ཞིག་དང་འདྲ་
བར་ཡིད་དད་ཀྱིས་ཉར་ཚགས་བྱས། ཁོང་ཚོ་ཆང་ཁང་ནང་ཐུག་དུས་གློག་བསྐྱེད་རླུང་འཁོར་དེ་འཐོར་
ཤིག་ཏུ་འགྲོ་བའམ། གལ་ཏེ་དེ་ལྟར་མ་གྱུར་རུང་དེ་རྩ་བ་ནས་འཁོར་རྒྱུ་མིན་པ་དེ་དཔེ་རིས་ཀྱི་སྟེང་
ནས་ཕན་ཚུན་ལ་ར་སྤྲོད་བྱེད་རྒྱུ་རེད། ཡིན་ན་ཡང༌། ཁོང་ཚོ་ལ་འདོད་པ་མེད་བཞིན་དུ་སྲོག་ཆགས་
རྣམས་ཀྱིས་སོ་སོའི་ལས་དོན་འཛིན་སྐྱོང་བྱེད་པའི་སྤུས་ཀ་དེར་བརྩི་བཀུར་ཚད་ངེས་ཅན་ཞིག་ཐོབ་པ་
རེད། དེའི་མཚོན་རྟགས་གཅིག་ནི་ཁོང་ཚོས་དུད་འགྲོའི་གཞིས་ཀ་ལ་དེའི་བབ་མཐུན་གྱི་མིང་ནས་འབོད་
འགོ་ཚུགས་པ་དང༌། དེར་ཁྱིམ་རྒྱུད་གཞིས་ཀ་ཟེར་པའི་བརྫུ་བག་མི་བྱེད་པ་དེ་ཡིན། ཁོང་ཚོས་གཞིས་
ཀ་ཕྱིར་ཐོབ་པའི་རེ་འདུན་སྤངས་ཏེ། རྫོང་དེའི་ས་ཁུལ་གཞན་ཞིག་དུ་སྡོད་པར་ཕྱིན་པའི་ཇོནས་ལ་རྒྱབ་
སྐྱོར་ཡང་དོར་ཟིན། ད་ལྟ་བར་དུ་ཝིན་པཱར་བརྒྱུད་ན་མ་གཏོགས་དུད་འགྲོའི་གཞིས་ཀ་དང་ཕྱིའི་ཡུལ་
གྲུ་ཡི་དབར་འབྲེལ་ལམ་མེད་རུང་། ནེཔོ་ལི་ཡོན་གྱིས་ཕོཀས་ཝུཊའི་སྐུ་ཞབས་པིལ་ཀིང་ཊོན་ནམ་པིནཅ་
ཕིལེཊ་ཡི་སྐུ་ཞབས་ཕརེ་ཊེརིཀ་གང་རུང་མཉམ་དུ་ཚོང་ལས་ཀྱི་ཆོད་གན་ཞིག་འཇོག་གྲབས་ཡོད་པའི་
འཆལ་གཏམ་གྱིས་ཁེངས་ཡོད། ཡིན་ནའང་། ཁོ་གཉིས་ཀར་དུས་ཅིག་ཅར་དུ་ཆོད་གན་རྩ་བ་ནས་
འཇོག་འདོད་པ་མ་ཡིན།
སྐབས་འདིར། ཕག་པ་རྣམས་གློ་བུར་དུ་གཞིས་ཁང་གི་ནང་དུ་གནས་སྤོས་ཏེ་དེར་གནས་
སྡོད་བྱས། སྲོག་ཆགས་ཚོས་སླར་ཡང་སྔོན་མ་དེའི་ཁ་གཏད་དུ་ཆོད་ཡིག་གང་ཞིག་བཞག་པ་དྲན་པར་
སྣང་མོད། སྭཁིའེ་ལེར་གྱིས་ཡང་བསྐྱར་འདི་ནི་གནས་ཚུལ་དེ་དང་འབྲེལ་བ་མེད་པའི་ར་སྤྲོད་བྱས།
ཁོས་གཞིས་ཀའི་སྙིང་ལྟ་བུར་གྱུར་པའི་ཕག་པ་ཚོར་ལས་ཀ་བྱེད་སའི་ས་ཆ་ཁུ་སིམ་པོ་ཞིག་དགོས་པ་
ཧ་ཅང་གི་གལ་འགངས་ཆེ་བར་བརྗོད། སྤྱིར་བཏང་གི་ཕག་ཚང་ཞིག་ལས་ཁང་པ་ཞིག་གི་ནང་སྡོད་
རྒྱུ་ནི་དབུ་འཁྲིད་( ཉེ་ཆར་རིང་ཁོས་ནེཔོ་ལི་ཡོན་ལ་དབུ་འཁྲིད་ཀྱི་མཚན་ཐོབ་ཐོག་ནས་འབོད་པ་རེད།) ཀྱི་
ཆེ་མཐོང་དང་ཡང་འཚམས་པ་རེད། དེ་ལྟ་ནའང་སྲོག་ཆགས་ཁ་ཤས་ཀྱིས་ཕག་པ་ཚོས་ཐབ་ཚང་ནང་
རང་གི་ཟས་གཡོ་བ་དང༌། མཇལ་འཕྲད་ཁང་རྩེད་འཇོའི་ཁང་དུ་བསྒྱུར་བས་མ་ཚད་མལ་ཁྲིའི་སྟེང་
དུ་ཡང་ཉལ་བ་ཐོས་དུས་བློ་བག་རྣལ་དུ་མ་ཕབ། རྟ་རྒོད་བོགས་ཡིས་ནམ་རྒྱུན་ལྟར་“ནེཔོ་ལི་ཡོན་ནི་
འགྲིག་པ་རེད།”ཅེས་དེར་བདག་སྤྲོད་མ་བྱས་རུང་། མལ་ཁྲིའི་ཁ་གཏད་དུ་ཁྲིམས་ངེས་ཅན་ཞིག་ཡོད་
པར་སེམས་པའི་ཁལོ་བར་ནི་གཟན་ཁང་གི་སྣེར་སོང་སྟེ། དེར་བྲིས་ཡོད་པའི་གདམ་པ་བདུན་པོ་དེ་
རྟོགས་ཐབས་བྱས། མོས་ཡིག་རྐང་རེ་རེ་མ་གཏོགས་ཀློག་མ་ཐུབ་པས་ར་དཀར་བོ་མུ་རིལ་ཁྲིད་ཡོང་
བ་ཡིན།
‘མུ་རཱི ལ།’ མོས་སྨྲ་དོན། ‘ང་ལ་གདམ་པ་བཞི་བ་དེ་ཀློག་དང་། དེས་མལ་ཁྲི་ནང་རྩ་བ་
ནས་མི་ཉལ་པའི་སྐོར་བཤད་མི་འདུག་གམ།
མུ་རཱི ལ་གྱིས་དེ་ཅུང་ཟད་ཁག་པོའི་ངང་ཚེག་བརྡར་བྱས། ‘དེས་“སྲོག་ཆགས་གང་ཡང་མལ་
ཁྲིའི་སྟེང་མལ་རས་ནང་མི་ཉལ།”ཞེས་མོས་མཐའ་མཇུག་ཏུ་བརྗོད་བྱུང་།
ཡ་མཚན་པ་ཞིག་ནི་རྒོད་མ་ཁལོ་བར་གྱིས་གདམ་པ་བཞི་བ་དེའི་ནང་མལ་རས་བརྗོད་ཡོད་
པ་དྲན་མི་སོས་པ་དེ་ཡིན་ཡང་། རྩིག་པའི་སྟེང་དུ་དེ་ལྟར་བྲིས་ཡོད་པས་དེ་དེ་ལྟར་མིན་པ་ག་ལ་སྲིད།
དུས་འདི་ག་རང་དུ་ཁྱི་གཉིས་གསུམ་ཞིག་གིས་བསྐོར་ཏེ་དེ་ན་འགྲོ་བའི་ས྄ཁིའེ་ལེར་གྱིས་གནད་དོན་ཧྲིལ་
པོ་དེ་མདུན་ལྗོངས་ཡང་དག་པའི་ནང་འཇོག་ཐུབ་པ་བྱུང༌།
‘བློ་མཐུན་ཚོ། ཁྱེད་ཚོས་ང་ཚོ་ཕག་པ་རྣམས་ད་ལྟ་གཞིས་ཁང་གི་མལ་ཁྲི་ནང་ཉལ་བ་ཐོས་
པ་རེད་དམ།’, ཁོས་སྨྲ་དོན། ‘དེ་ཅིའི་ཕྱིར་མི་འགྲིག ཁྱེད་རང་ཚོས་ཏན་ཏན་མལ་ཁྲིའི་ཁ་གཏད་དུ་
སྡོམ་ཁྲིམས་ཤིག་ཡོད་པར་བསམ་བྱུང་ངམ། མལ་ཁྲི་ནི་གཉིད་ཁུག་སའི་གནས་ཁོ་ན་ཞིག་ཡིན། དྲང་
པོར་བཤད་ན་ཟོག་ཁང་ནང་གི་རྩྭ་ཕུང་ནི་མལ་ཁྲི་རེད། སྡོམ་ཁྲིམས་ཡོད་ངེས་པ་ནི་མིས་གསར་གཏོད་
བྱས་པའི་མལ་རས་ཀྱི་སྟེང་དུ་ཡོད་རེད། ང་ཚོས་གཞིས་ཁང་གི་ཉལ་ཁྲིའི་མལ་རས་ཕར་བཤུས་ཏེ་མལ་
གཟན་གྱི་ནང་ཉལ་གྱི་ཡོད་རུང་། དེ་ཧ་ཅང་བདེ་བོ་འདུག! བློ་མཐུན་ཚོ། ཁྱེད་ཚོས་ང་ཚོ་ཨ་ཐང་
ཆད་ནས་ལས་འགན་ལ་འཐུས་ཤོར་འགྲོ་རུ་འཇུག་འདོད་དམ། དངོས་གནས་ཁྱེད་ཚོ་རྔོནས་ཡང་བསྐྱར་
སླེབ་པ་ལ་འདོད་པ་ཡོད་མ་རེད།
སྲོག་ཆགས་རྣམས་ཀྱིས་ལམ་སེང་གནད་དོན་འདིའི་ཐོག་ཡང་བསྐྱར་འགན་ལེན་བྱས་ཏེ། ཕག་
པ་རྣམས་གཞིས་ཁང་གི་མལ་ཁྲིའི་ནང་ཉལ་བའི་སྐོར་སྐད་ཆར་གླེང་མཚམས་བཞག ཉི་མ་ཁ་ཤས་ཀྱི་
རྗེས་སུ་ཕག་པ་རྣམས་ད་ནས་བཟུང་སྲོག་ཆགས་བྱིངས་ལས་ཆུ་ཚོད་གཅིག་གིས་འཕྱི་བོར་ཞོགས་པ་ཡར་
ལངས་རྒྱུ་ཁྱབ་བསྒྲགས་བྱས་ཚེ། དེའི་སྟེང་ལའང་འཁང་ར་བྱེད་མཁན་གང་ཡང་མེད།
སྟོན་ཁ་སླེབས་དུས། སྲོག་ཆགས་ཚང་མ་ངལ་དུབ་ཀྱིས་མནར་ཡང་སྐྱིད་པོ་ཡོད་པ་ཡིན།
ཁོང་ཚོར་བཟོད་དཀའི་ལོ་དུས་ཤིག་བྱུང་སྟེ། རྩྭ་སྐྱ་དང་མ་རྨོས་ལོ་ཏོག་མང་པོ་བཙོང་རྗེས་དགུན་ཁའི་
སླད་དུ་གསོག་འཇོག་བྱས་པའི་ཁ་ཟས་ཆེས་ཉུང་ངུར་ཆགས་རུང༌། གློག་བསྐྱེད་རླུང་འཁོར་གྱིས་དེ་ལ་
གུན་གསབ་བྱས། ད་ལྟ་དེ་ནི་ཧ་ལམ་ཕྱེད་ཀ་ཙམ་གྲུབ་ཟིན། སྟོན་བསྡུའི་མཇུག་ཏུ་ཆར་རྒྱུན་དང་བྲལ་
པའི་གནམ་གཤིས་ཡག་པོ་བྱུང་པས། སྲོག་ཆགས་ཚང་མས་རྩིག་པ་དེ་ཁྲི་ཙེ་གང་གི་མཐོ་རུ་གཏོང་ཐུབ་
ནའང་ཉི་མ་གང་པོར་རྡོ་བསྐྱལ་ནས་ཕར་ཚུར་འགྲོ་པ་དེས་རིན་གོ་ཆོད་འདུག་བསམ་སྟེ་སྔ་ན་མེད་པའི་
སྡུག་ལས་བྱས། རྟ་རྒོད་བོགས྄་ནི་མཚན་མོ་ཡང་འོང་སྟེ། སྟོན་ཁའི་ཟླ་འོད་ལ་བརྟེན་ནས་ཆུ་ཚོད་གཅིག་
གཉིས་ལ་ལས་ཀ་བྱེད་ཀྱི་ཡོད། ཁོམ་པ་བྱུང་དུས་སྲོག་ཆགས་ཚང་མ་ཕྱེད་ཀ་ཙམ་གྲུབ་ཟིན་པའི་གློག་
བསྐྱེད་རླུང་འཁོར་དེར་སྐོར་བ་བརྒྱབ་སྟེ་དེའི་རྩིག་པའི་དཔངས་ཚད་དང༌། སྲ་མཁྲེགས་ལ་བསྔགས་
བརྗོད་བྱེད་ཀྱིན་ཁོང་ཚོས་དེ་འདྲ་བརྗིད་ཆགས་པ་གང་ཡང་རྩིག་ཐུབ་པར་ཧང་སངས། རྒས་འཁོགས་
བེན་ཇ་མིན་གཅིག་པུ་ནི་གློག་བསྐྱེད་རླུང་འཁོར་ལ་སྤྲོ་སེམས་མེད་པ་དེ་ཡིན་ཞིང་། ཁོས་སྐད་ཆ་གཞན་
གང་ཡང་མི་བཤད་པར་ནམ་རྒྱན་ལྟར་བོང་བུ་ལ་ཚེ་ཚད་རིང་པོ་ཡོད་པའི་ཁ་གཏམ་ཁྱད་མཚར་དེ་སྨྲ།
ཕྱི་ཟླ་བཅུ་གཅིག་པར་ལྷོ་ནུབ་ཀྱི་ལྷགས་རླུང་དྲག་ཏུ་འཁྲུག ད་ནི་ཨར་འདམ་བསྲེ་རྒྱུར་རློན་
དྲགས་པས་རྩིག་པ་རྒྱག་འཕྲོར་འཇོག་དགོས་བྱུང༌། མཐའ་མཇུག་ཏུ། མཚན་མོ་ཞིག་ལ་ལྷགས་རླུང་
དྲག་པོ་གཡུག་དྲགས་པས་གཞིས་ཀའི་ཁང་པ་རྣམས་རྨང་ནས་འཁྱོམ་པ་དང་གཟན་ཁང་གི་ཀླད་ནས་
རྫ་གཡམ་ཡང་གཏོར། བྱ་མོ་རྣམས་ལ་རྒྱང་རིང་ནས་མེ་མདའི་སྐད་ཅིག་གྲགས་པ་དུས་ཅིག་ཅར་དུ་
རྨི་ལམ་བཏང་པས་ཁོང་ཚོ་ཞེད་སྣང་གིས་སྐད་ངན་རྒྱག་གིན་གཉིད་ལས་སད་པ་རེད། ཞོགས་པར་སྲོག་
ཆགས་ཚང་མ་སོ་སོའི་ཕྱུགས་རའི་ཕྱིར་ཐོན་དུས་དར་ཤིང་ནི་མར་འགྱེལ་ཡོད་པ་དང༌། སིལ་སྡོང་ར་
བའི་འགྲམ་གྱི་སྡོང་པོ་ཞིག་ཉུང་མ་ལྟར་རྩ་བ་ནས་བཀོག་ཡོད་པ་ཡིན། ཁོང་ཚོས་ད་སོ་མ་གནས་ཚུལ་
དེ་དག་ལ་དོ་སྣང་བྱེད་སྐབས། སྲོག་ཆགས་ཚང་མའི་ཁ་ནས་སྨྲེ་ངག་ཆེན་པོ་ཤོར་རོ། ཧ་ལས་དགོས་
པའི་གནད་དོན་ཞིག་ཁོང་ཚོའི་མིག་གིས་མཐོང་བྱུང་པ་རེད། གློག་བསྐྱེད་རླུང་འཁོར་དེ་འཐོར་ཞིག་
ཁ་གཅིག་མཐུན་གྱིས་ཁོང་ཚོ་གནས་དེ་གར་མར་རྒྱུག་ཕྱིན། ནམ་རྒྱུན་དལ་འགྲོ་མ་གཏོགས་
མི་བྱེད་པའི་ནེཔོ་ལི་ཡོན་ནི་ཁོང་ཚོ་ཚང་མའི་སྔོན་དུ་རྒྱུག་བཞིན་པ་ཡིན། རེད་ཡ། ཁོང་ཚོའི་ངལ་
རྩོལ་གྱི་འབྲས་བུ་ནི་རྨང་ནས་བསྒྱེལ་ཞིང༌། བཅག་ཧྲུག་བཏང་སྟེ་ངལ་དུབ་ཆེན་པོས་འཁྱེར་ཡོང་བའི་
རྡོ་བ་དག་ཕྱོགས་བཞི་མཚམས་བརྒྱད་དུ་བཀྲམས་ནས་ཡོད་པ་རེད། ཐེངས་དང་པོར་གང་ཡང་སྨྲ་མ་
ཐུབ་པར་ཁོང་ཚོ་ནི་ཡིད་མུག་པའི་སྒོ་ནས་འཐོར་ཞིག་ཏུ་གྱུར་པའི་རྨང་རོ་ལ་མིག་ཧྲིག་གེར་ལུས། ནེཔོ་
ལི་ཡོན་གྱིས་ནི་སྐབས་རེར་ས་སྟེང་དུ་དྲི་མ་སྣོམ་གྱིན་ཁུ་སིམ་མོར་ཡར་མར་འགྲོ་འོང་བྱས། ཁོང་གི་
རྔ་མ་ཡར་འགྲེང་སྟེ་གཞོགས་གཉིས་སུ་ཕར་གཡུག་ཚུར་གཡུག་དྲག་པོ་བྱེད་པ་དེས་ཁོས་ཅི་ཞིག་ལ་
བསམ་བློ་ནན་ཏུར་གཏོང་པ་སྟོན་གྱི་ཡོད། གློ་བུར་དུ་ཁོས་བསམ་བློ་ཅི་ཞིག་འཁོར་བྱུང་བ་ལྟར་ཁ་ཚུར་
འཁོར་བྱུང༌།
‘བློ་མཐུན་ཚོ།’, ཁོས་སྐད་ཤུགས་ཆུང་ངུས་སྨྲ་དོན། ‘འདི་བྱེད་མཁན་སུ་ཡིན་པ་ཁྱེད་ཚོས་
ཤེས་སམ། ཁྱེད་རང་ཚོས་མཚན་གུང་འོང་སྟེ་ང་ཚོའི་གློག་བསྐྱེད་རླུང་འཁོར་རྩ་སློག་གཏོང་མཁན་གྱི་
དགྲ་བོ་དེ་ཤེས་སམ། སནོ་བེལ!’ ཁོས་གློ་བུར་དུ་འབྲུག་སྐད་ལྟ་བུའི་ང་རོ་བསྒྲགས་བྱུང་། ‘བྱ་
བ་འདི་སནོ་བེལ་གྱིས་བྱས་པ་རེད! གནག་སེམས་ཁོ་ནའི་སྒོ་ནས་ང་ཚོའི་ལས་ཀ་ལ་བར་ཆད་བྱས་
ཏེ་ཁོ་ཕྱིར་འབུད་བྱས་པའི་མཚན་ཤས་དེར་འཁོན་ལན་སློག་བསམ་ནས། ངོ་ལོག་པ་དེ་མཚན་མོ་འདིར་
འཇབ་ནས་འོང་སྟེ་ཧ་ལམ་ལོ་གཅིག་འགོར་ལ་ཉེ་བའི་ང་ཚོའི་ལས་ཀ་གཏོར་བཤིག་བཏང་བ་རེད། བློ་
མཐུན་ཚོ། ངས་ད་ལྟ་རང་སནོ་བེལ་ལ་སྲོག་ཐོག་གི་ཉེས་ཆད་གཅོད་ཀྱི་ཡིན། སྲོག་ཆགས་སུ་གང་
གིས་ཉེས་པ་དེ་ཁོ་རང་གི་སྟེང་ལག་བསྟར་བྱས་ན་‘དུད་འགྲོའི་དཔའ་བོ། རིམ་པ་གཉིས་པ།’དང་ཀུ་
ཤུ་སྨྱུག་སླེ་ཕྱེད་ཀ་ཡོད། གལ་ཏེ་སྲོག་ཆགས་སུ་གང་གིས་ཁོ་གསོན་བཟུང་བྱས་ཚེ། ཀུ་ཤུ་སྨྱུག་སླེ་
གང་ཡོད!
སྲོག་ཆགས་ཚང་མས་སནོ་བེལ་གྱིས་ཀྱང་བྱ་ངན་དེ་འདྲ་བྱེད་པ་རྟོགས་པས་ཧང་སངས་པ་
རེད། ཁོང་ཁྲོའི་སྐད་ངན་དང་བཅས་ཁོང་ཚོ་ཚང་མས་སྭནོ་བེལ་ཡང་བསྐྱར་འོང་ཚེ་གསོན་འཇུ་བྱེད་
རྒྱུའི་ཐབས་ཤེས་བྱས། ཧ་ལམ་དེ་མ་ཉིད་དུ་རི་ཆུང་དང་རྒྱང་མི་རིང་པའི་རྩྭ་ནང་དུ་ཕག་པ་ཞིག་གི་
རྐང་རྗེས་བཞག་ཡོད་པ་མཐོང༌། དེ་གོམ་པ་འགའི་སར་མ་གཏོགས་འཐེན་མེད་ཀྱང་། ལྕང་རའི་ཁུང་
བུ་ཞིག་གི་ནང་ཟུག་ཡོད་པ་ཡིན། ནེཔོ་ལི་ཡོན་གྱིས་དེ་ལ་གཟབ་ནན་སྒོས་དྲི་མ་སྣོམ་རྗེས། དེ་ནི་ས྄ནོ་
བེལ་གྱི་ཡིན་པར་སྨྲས། ཁོས་ཧ་ལམ་སྭནོ་བེལ་ནི་ཕོཀས྄་ཝུཊ་གཞིས་ཀའི་ཕྱོགས་ནས་ཡོང་བར་སྣང་
བ་བརྗོད།
‘བློ་མཐུན་ཚོ། འགོར་འགྱང་མ་གནང!’ནེཔོ་ལི་ཡོན་གྱིས་རྐང་རྗེས་ལ་བརྟག་དཔྱད་བྱས་
རྗེས་སྨྲ་དོན། ‘ལས་ཀ་ལས་རྒྱུ་བསྡད་ཡོད་རེད། ང་ཚོས་ཞོགས་པ་འདི་ག་རང་དུ་འགོ་བརྩམས་ཏེ་
ཉི་མ་ཤར་ཡང་རུང༌། ཆར་བ་བབས་ཀྱང་རུང་དགུན་ཁ་ཧྲིལ་པོར་གློག་བསྐྱེད་རླུང་འཁོར་དེ་བསྐྱར་
རྩིག་བྱེད་རྒྱུ་ཡིན། ང་ཚོས་འུ་ཐུག་པའི་རྒྱལ་འཚོང་པ་འདི་ལ་ཁོ་རང་གིས་དེ་འདྲ་ལས་སླ་བོར་ང་ཚོའི་
ལས་ཀ་ལ་གཏོར་བཤིག་གཏོང་མི་ཐུབ་པ་གོ་བརྡ་སྤྲོད་རྒྱུ་ཡིན། བློ་མཐུན་ཚོ། ཐུགས་དྲན་གནང་དགོས་
པ་ཞིག་ནི་ང་ཚོའི་ལས་འཆར་ལ་འགྱུར་བ་གང་ཡང་ཐེབས་མེད་པས་དེ་མུ་མཐུད་ནས་བྱེད་དགོས་ངེས།
བློ་མཐུན་ཚོ། མདུན་དུ་སྐྱོད་དང! གློག་བསྐྱེད་རླུང་འཁོར་ཁྲི་ལོར་བརྟན་པར་ཤོག! དུད་འགྲོའི་
གཞིས་ཀ་ཁྲི་ལོར་བརྟན་པར་ཤོག!

༧ ལེའུ་བདུན་པ།

དགུན་ཁ་དེར་གནམ་གཤིས་ཧ་ཅང་འཁྱག དྲག་ཆར་རླུང་འཚུབ་ལངས་རྗེས་ཁ་བ་བབས་
པ་དང་ཕྱི་ཟླ་གཉིས་པར་ཡང་བ་མོ་རྒྱག་མཚམས་བཞག་མེད། སྲོག་ཆགས་ཚང་མས་ཡུལ་གྲུ་གཞན་
པས་ཚུར་ལྟད་མོ་ལྟ་ཡི་ཡོད་པས་གློག་བསྐྱེད་རླུང་འཁོར་དུས་ཐོག་ཏུ་མ་འགྲུབ་ཚེ། དེ་ནི་ཕྲག་དོག་ཆེ་
བའི་འགྲོ་བ་མི་རྣམས་སྤྲོ་བ་བརྟས་བྱེད་ཀྱི་རྒྱུ་ལས་མི་འདས་པ་ཡིན་པ་རྟོགས་པས་དེ་བསྐྱར་རྩིག་བྱེད་
རྒྱུར་ཤུགས་སྣོན་བརྒྱབ།
དམའ་འབེབས་བྱ་སླད། འགྲོ་བ་མི་རྣམས་ཀྱིས་རྩིག་པ་ནི་སྲབ་དྲགས་པས་གློག་བསྐྱེད་རླུང་
འཁོར་འཐོར་ཞིག་ཏུ་གྱུར་བ་ལས་སྭནིཾ་བེལ་གྱིས་དེ་གཏོར་བཤིག་བཏང་བར་ཡིད་མི་ཆེས་པའི་ཁུལ་བྱས།
སྲོག་ཆགས་ཚང་མས་གནད་དོན་ངོ་མ་ནི་དེ་འདྲར་མིན་པ་ཤེས་ཀྱི་ཡོད་ཀྱང་། ཐེངས་འདིར་རྩིག་པ་
དེའི་ཞེང་ཚད་སྔོན་མ་བཞིན་ཁྲི་ཙེ་གཅིག་དང་ཕྱེད་ཀ་མིན་པར་ཁྲི་ཙེ་གསུམ་བཟོ་རྒྱུར་ཐག་གཅོད་བྱུང་
པས་རྡོ་དུམ་སྔར་ལས་མང་པ་བསྡུ་རུབ་བྱེད་དགོས། དུས་ཡུན་རིང་པ་ཞིག་ལ། རྡོ་གཏེར་ས་ཆར་
གངས་གསོག་ཐེབས་པས་གང་ཡང་བྱེད་མ་ཐུབ། དེའི་མཇུག་གི་གྲང་ངར་ཆེ་བའི་ནམ་ཟླ་རུ་ཡར་རྒྱས་
ཅུང་ཟད་བྱུང་ཡོད་ཀྱང་ལས་ཀ་ནི་གདུག་རྩུབ་ཆེ་བས་སྲོག་ཆགས་ཚོར་སྔོན་མ་ལྟར་གྱི་རེ་བ་དེ་བསྡད་
མེད། ཁོང་ཚོར་དུས་རྒྱུན་དུ་གྲང་ངར་དང་བཀྲེས་ལྟོགས་ཀྱིས་གཙེས་ཡོད། ནམ་ཡང་ཡིད་ཞུམ་རྒྱུ་
མེད་པ་ནི། རྟ་རྒོད་བོགས་དང་རྒོད་མ་ཁལོ་བར་ཁོ་ན་ཡིན། ས྄ཁིའེ་ལེར་གྱིས་ངལ་རྩོལ་གྱི་ཆེ་མཐོང་
དང་ཞབས་འདེགས་ཀྱི་བདེ་སྐྱིད་ཀྱི་སྐོར་གཏམ་བཤད་རྫིག་པོ་གནང་ཡང༌། སྲོག་ཆགས་ཚོ་ལ་ནི་བོགས་
ཀྱི་ཤེད་ཤུགས་དང་ཁོང་གི་ནམ་ཡང་ཉམས་པ་མེད་པའི་འབོད་སྒྲ་“ངས་སྔར་ལས་ལས་ཀར་ཧུར་བརྩོན་
བྱེད་ཀྱི་ཡིན!”གྱིས་སྐུལ་ལྕག་གཏོང་བ་ཡིན།
ཕྱི་ཟླ་དང་པོར་བཟའ་བཅའ་དཀོན་པོར་གྱུར། མ་རྨོས་ལོ་ཏོག་གི་རྒྱས་བཅད་རྦད་དེ་ཉུང་
དུ་ཕྱིན་པས། དེའི་ཀུན་གསབ་བྱེད་སླད་ཞོག་ཁོག་སྣོན་པ་སྤྲོད་ཀྱི་ཡིན་པ་ཁྱབ་བསྒྲགས་བྱས། ཞོག་
ཁོག་མང་ཆེ་བ་ས་འོག་ཏུ་ཡག་པོ་བཀབ་མེད་པས་སད་བརྒྱབ་ཡོད་པ་གཞི་ནས་རྟོགས། དེ་ནི་སོབ་སོབ་
ཆགས་ཏེ་ཚོས་མདོག་འགྱུར་ཡོད་པས་ཁ་ཤས་ཤིག་མ་གཏོགས་ཟ་མི་རུང་ཞིང་། ཉི་མ་མང་པོའི་རིང་
སྲོག་ཆགས་ཚོའི་ལྟོ་ཐུན་གཅིག་པོར་ཤུག་མ་དང་མངར་ཚལ་མ་གཏོགས་གཞན་གང་ཡང་ཟ་རྒྱུ་མེད་
པས་ལྟོགས་ཤི་ཡིས་ནི་ཁོང་ཚོར་མིག་ཅེར་ནས་བསྡད་ཡོད་པ་འདྲ།
གནས་སྟངས་འདི་ནི་ཡུལ་གྲུ་གཞན་པ་ལ་སྦས་བསྐུངས་བྱེད་རྒྱུ་ཤིན་ཏུ་གལ་ཆེ་བ་རེད། གློག་
བསྐྱེད་རླུང་འཁོར་འཐོར་ཞིག་དེས་འགྲོ་བ་མི་རྣམས་ལ་དུད་འགྲོའི་གཞིས་ཀའི་སྐོར་ལ་རྫུན་གཏམ་གསར་
བ་གང་ཡང་ཁྱབ་སྤེལ་བྱེད་རྒྱུར་སྐུལ་སློང་བྱས་པས། སླར་ཡང་སྲོག་ཆགས་ཚང་མ་ནད་ཡམས་དང་
མུ་གེས་འཆི་བ་དང་། ཁོང་ཚོ་མུ་མཐུད་ནས་ཕན་ཚུན་འཛིང་སྟེ་རང་རིགས་ཟ་བ་དང་བྱིས་གསོད་ཉེས་
པ་ལག་ལེན་བསྟར་པར་བསྒྲགས་ཀྱི་ཡོད། ནེཔོ་ལི་ཡོན་གྱིས་བཟའ་བཅའི་གནས་སྟངས་ངོ་མ་དེ་ཤེས་
ཚེ་འབྲས་བུ་ཡག་པོ་མེད་པ་རྟོགས་པས། ཁོས་སྐུ་ཞབས་ཝིན་པཱར་བེད་སྦྱད་དེ་ལྡོག་ཕྱོགས་ཀྱི་བག་
ཆགས་ཤིག་ཁྱབ་སྤེལ་བྱེད་རྒྱུར་ཐུགས་ཐག་བཅད། ད་ལྟ་བར་དུ་སྲོག་ཆགས་ཚོ་སྐུ་ཞབས་ཝིན་པཱར་
ལ་ཁོང་གི་བདུན་རེའི་བལྟ་སྐོར་གྱི་རིང་འབྲེལ་འདྲིས་བྱུང་མེད་ཀྱང༌། ད་ནི་གང་འདྲ་བྱས་རུང་མང་
ཆེ་ཤོས་ལུག་ལས་གྲུབ་པའི་སྲོག་ཆགས་འགའ་འདེམས་སྒྲུག་བྱས་ཏེ་ཁོང་གི་ཐོས་སར་བཟའ་བཙའི་རྒྱས་
བཅད་འཕར་སྣོན་བྱུང་པ་མ་བསྒྲིགས་སྟབས་འཁེལ་གྱི་ངང་སྨྲ་བར་མཛུབ་སྟོན་བྱས། དེས་མ་ཚད་
ནེཔོ་ལི་ཡོན་གྱིས་ཧ་ལམ་སྟོང་པ་ཡིན་པའི་མཛོད་གསོག་ཁང་གི་སྣོད་ཆས་རྣམས་ཁ་བར་དུ་བྱེ་མས་
བཀང་རྗེས་འབྲུ་རིགས་དང་ཕྱེ་རྩིང་དེའི་ཁར་ལྡུག་པར་བཀའ་བཀོད་བྱས། ཁ་གཡར་ས་བདེ་བོ་ཞིག་
གི་སྟེང་ཝིན་པཱར་ནི་མཛོད་གསོག་ཁང་གི་ནང་འཁྲིད་དེ་སྣོད་ཆས་དེ་ཚོ་མཐོང་དུ་བཅུག་པས། ཁོ་ལ་
མགོ་སྐོར་ཐེབས་ཏེ་ཕྱིའི་ཡུལ་གྲུ་རྣམས་ལ་དུད་འགྲོའི་གཞིས་ཀར་བཟའ་བཅའི་དཀའ་ངལ་མེད་པ་བཤད་
བཞིན་ཡོད།
དེ་ལྟ་ནའང༌། ཕྱི་ཟླ་དང་པོའི་ཟླ་མཇུག་ཏུ་གང་ཞིག་ནས་འབྲུ་རིགས་འབད་པས་ཐོབ་པར་
བྱེད་དགོས་པ་ཡིན་པ་སྨོས་མེད་ཆགས། དེང་སྐབས་ནེཔོ་ལི་ཡོན་ནི་སྒོ་རེར་གཏུམ་དྲག་ཆེ་བའི་ཁྱིས་
བསྲུངས་པའི་གཞིས་ཁང་དུ་སྡོད་པ་ལས་དམངས་ཁྲོད་དུ་མི་འོང་། གལ་ཏེ་ཁོ་སླེབས་པའི་དབང་དུ་
བཏང་ནའང་དེ་ནི་སྐུ་སྲུང་རུ་ཁག་ཁྱི་དྲུག་གིས་དམ་པོར་བསྐོར་བས་སུ་ཞིག་འཁྲིས་སུ་བཅར་རུང་ཚུར་
རྒོལ་གྱི་ངར་སྐད་རྒྱག་པ་ཡིན། ཁོ་ནམ་རྒྱུན་གཟའ་ཉི་མའི་ཞོགས་པར་ཡང་ཕྱིར་མི་འདོན་པས། རྣམ་
ཀུན་གྱི་ཕག་པ་གཞན་ཞིག་སྟེ་ས྄ཁིའེ་ལེར་བརྒྱུད་ནས་རང་གི་བཀའ་རྒྱ་སྤེལ་གནང་གི་ཡོད།
གཟའ་ཉི་མའི་ཞོགས་པ་ཞིག་ལ། སྭཁིའེ་ལེར་གྱིས་སླར་ཡང་སྒོ་ང་གཏོང་ཆེད་འོང་བའི་
བྱ་མོ་ཚོར་ཁོང་ཚོའི་སྒོ་ང་སྤྲོད་དགོས་ངེས་ཡིན་པ་གསལ་བསྒྲགས་བྱས། ནེཔོ་ལི་ཡོན་གྱིས་ཝིན་པཱར་
བརྒྱུད་ནས་བདུན་ཕྲག་རེར་སྒོ་ང་བཞི་བརྒྱ་འཚོང་བའི་ཆོད་གན་ཞིག་ལ་མོས་མཐུན་གནང་ཟིན། དེ་
ཚོའི་རིན་གོང་གིས་དབྱར་ཁ་སླེབས་ནས་གནས་སྟངས་ཇེ་ལེགས་ལ་མ་ཕྱིན་བར་དུ་གཞིས་ཀ་ལ་འབྲུ་
རིགས་དང་ཕྱེ་རྩིང་ཉོ་རྒྱུ་རེད།
བྱ་མོ་ཚོས་འདི་ཐོས་ཚེ་འཇིགས་སུ་རུང་བའི་སྐད་ངན་བརྒྱབ་བྱུང༌། ཁོང་ཚོར་སྔོན་མ་ནས་
རང་གི་ཁེ་ཕན་བློས་གཏོང་དགོས་པའི་སྔོན་བརྡ་བཏང་ཡོད་རུང་། དེ་དངོས་དོན་དུ་འབྱུང་རྒྱུ་ཡིན་པར་
ཡིད་ག་ལ་ཆེས། ཁོང་ཚོས་དཔྱིད་ཀའི་སྒོང་རུམ་གྱི་སླད་དུ་རང་གི་སྒོ་ང་གྲ་སྒྲིག་བྱེད་ཀྱིན་ཡོད་པས་
ད་ལྟ་སྒོ་ང་ཕར་འཁྱེར་རྒྱུ་ནི་རང་ཉིད་དམར་གསོད་གཏོང་བ་དང་ཆ་འདྲ་བ་ཡིན་པས་ངོ་རྒོལ་བྱས། ཇོནས྄་
མཐར་སྤྲོད་བཏང་བ་ནས་བཟུང་གྱེན་ལངས་ལྟ་བུ་ཞིག་བྱུང་བ་ནི་ཐེངས་དང་པོ་ཡིན། བལེཀ མི་ཎོརཀ་
༡༽་བྱ་མོ་གཞོན་པ་གསུམ་གྱིས་འགོ་ཁྲིད་དེ་བྱ་མོ་ཚོས་ནེཔོ་ལི་ཡོན་གྱི་རེ་འདུན་ལ་སེམས་ཐག་ཆོད་པའི་
འགོག་རྒོལ་བྱས། ཁོང་ཚོའི་བྱེད་ཐབས་ནི་ཁང་པའི་གསགས་གདུང་གི་སྟེང་ཡར་འཕུར་ནས་སྒོ་ང་དེར་
བཏང་སྟེ་ཁང་མཐིལ་གྱི་ས་ལ་ལྷུངས་ནས་བཅག་གཏོར་བྱེད་པ་དེ་ཡིན། ནེཔོ་ལི་ཡོན་གྱིས་ལམ་སེང་
གདུག་རྩུབ་ཆེ་བའི་ཡ་ལན་སློག ཁོས་བྱ་མོ་ཚོའི་བཟའ་བཅའི་རྒྱས་བཅད་བཅད་དེ་སྲོག་ཆགས་གང་
རུང་ཞིག་གིས་བྱ་མོ་ཞིག་ལ་མ་རྨོས་ལོ་ཏོག་གི་འབྲུ་རྡོག་གཅིག་སྤྲད་ཀྱང་སྲོག་ཐོག་གི་ཉེས་པ་གཏོང་ངེས་
པའི་རྩ་ཚིག་བཀྲམས། ཁྱི་རྣམས་ཀྱིས་བཀའ་བཀོད་དེ་ལག་ལེན་བསྟར་བར་ཏན་ཏན་ཏིག་ཏིག་བཟོས།
ཉེ་མ་ལྔའི་རིང་བྱ་མོ་ཚོས་ངོ་རྒོལ་དེ་རྒྱུན་འཁྱོངས་བྱས་མོད། དེ་རྗེས་རང་ཉིད་མགོ་བཏགས་ཏེ་ཕྱིར་
ཚང་སྒམ་ལ་ཕྱིན། བྱ་མོ་དགུ་སྐབས་འདིར་ཤི་ཟིན་པས་དེ་ཚོའི་ཕུང་བོ་ནི་སིལ་སྡོང་ར་བའི་ནང་དུ་དུར་
སྦས་བྱས་ཏེ་ཁོང་ཚོ་བྱ་ནད་ཀྱིས་ཤི་པར་ཁྱབ་བསྒྲགས་བྱས། ཝིན་པཱར་གྱིས་དོན་རྐྱེན་འདི་རྩ་བ་ནས་
ཐོས་མེད་པ་དང་། ཟས་སྣའི་ཚོང་ཁང་གི་ཟོག་འདྲེན་མོཊར་ཞིག་བདུན་ཕྲག་རེར་གཞིས་ཀ་ལ་ཐེངས་
གཅིག་འོང་སྟེ་སྒོ་ང་རྣམས་དུས་ཐོག་ཏུ་ཕར་སྐྱེལ་བྱུང་པ་ཡིན།
དུས་ད་ལྟ་བར་སྭནོ་བེལ་ནི་སུ་གང་གིས་ཀྱང་མཐོང་མ་བྱུང་པས་ཁོ་ཁྱིམ་མཚེས་གཞིས་ཀ་
ཕོཀས྄་ཝུཊའམ་པིན ཅ་ཕིལེཊ་གང་རུང་གི་ནང་ཡིབ་བཞིན་པ་འཆལ་གཏམ་དུ་སྨྲོས། སྐབས་འདིར་ནེཔོ་
ལི་ཡོན་ནི་གཞིས་ཀ་གཞན་པ་ཚོ་དང་མཉམ་དུ་འབྲེལ་བ་ཅུང་ཟད་ལེགས་པོ་ཡོད། སྒོ་རའི་ནང་དུ་ལོ་
བཅུའི་ཡར་སྔོན་ནས་སྐྱེར་བའི་ར་བ་ཞིག་གཅོད་འབྲེག་བྱས་སྐབས་སྤུངས་བའི་ཤིང་ཕུང་ཞིག་ཡོད་པ་
དེ་སྐམ་མཁྲེགས་ཡག་པོ་བྱུང་ཡོད་པས། ཝིན་པཱར་གྱིས་དེ་ནེཔོ་ལི་ཡོན་ལ་ཕྱིར་འཚོང་བའི་གྲོས་འཆར་
བཏོན་དུས་སྐུ་ཞབས་པིལ་ཀིང་ཊོན་དང་སྐུ་ཞབས་ཕརེ་ཊེརིཀ་གཉིས་ཀ་ལ་དེ་ཉོ་བར་སེམས་འཚབ་བྱུང༌།
ནེཔོ་ལི་ཡོན་གྱིས་ཁོ་གཉིས་ཀྱི་དབར་རང་གི་བློ་ཐག་གཅོད་མ་ཐུབ་པས་ཐེ་ཚོམ་བྱེད་ཀྱིན་ཡོད་པ་ཡིན།
ཁོ་ནམ་ཡིན་རུང་ཕརེ་ཊེརིཀ་མཉམ་དུ་མོས་མཐུན་ཞིག་འབྱུང་གྲབས་ཡོད་ཚེ། སྭནོ་བེལ་ནི་ཕོཀས྄་
ཝུཊ་རུ་ཡིབ་ཡོད་པར་གསལ་བསྒྲགས་བྱས་པ་དང༌། ཁོ་པིལ་ཀིང་ཊོན་ལ་འདོད་པ་ཡོད་ཚེ། སཱནོ་
བེལ་པིནཅ་ཕིལེཊ་རུ་ཡོད་པར་སྨྲས་བྱུང་པ་ལ་དོ་སྣང་བྱུང་ཡོད།
གློ་བུར་དུ་དཔྱིད་འགོ་རུ་འཇིགས་སྣང་ཆེ་བའི་བྱ་དངོས་གང་ཞིག་གསར་རྟོགས་བྱུང༌། སནོ་
བེལ་ནི་མཚན་མོ་གསང་སྟབས་སུ་གཞིས་ཀ་དེར་རྟག་པར་འགྲོ་འོང་བྱེད་ཀྱི་ཡོད་པ་རེད! སྲོག་ཆགས་
ཚང་མ་ནི་སེམས་པ་འཁྲུགས་པར་བྱས་པས་རང་གི་ཕྱུགས་ཁང་ནང་གཉིད་ཀྱང་ཁུག་མི་ཐུབ་ཞིང་།
མཚན་མོ་རྟག་པར་ཁོ་སྨག་རུམ་གྱི་ནང་ཡིབ་ནས་འོང་སྟེ་མ་རྨོས་ལོ་ཏོག་བརྐུས་པ་དང༌། འོ་ཟེའུ་མགོ་
རྟིང་བསློགས་པ། སྒོ་ང་བཅག་པ། སོན་ཞིང་རྐང་འོག་ཏུ་བརྫིས་པ། སིལ་སྡོང་གི་ཤིན་ལྤགས་བཤུས་
པ་སོགས་སྤྱོད་ངན་སྣ་ཚོགས་སྤེལ་པར་སྨྲས། ནམ་རྒྱུན་དུ་གང་ཞིག་མ་འགྲིག་པ་བྱུང་ཚེ་དེ་ནི་སྭནོ་
བེལ་གྱིས་ལན་པ་ཡིན། གལ་ཏེ་སྒེའུ་ཁུང་ཆག་པའམ་ཆུ་བཤངས་ཡུ་བུར་འགག་ཚེ། དུད་འགྲོ་གང་
རུང་ཞིག་གིས་སནོ་བེལ་མཚན་མོར་སླེབས་ཏེ་དེ་བྱས་པར་སྨྲ་པ་ངེས་གཏན་ཡིན་པ་དང༌། མཛོད་
ཁང་གི་ལྡེ་མིག་བོར་བརླགས་བྱུང་དུས་གཞིས་ཀ་ཧྲིལ་པོས་སྭནོ་བེལ་གྱིས་དེ་ཁྲོམ་པའི་ནང་མར་གཡུག་
བྱུང་པར་ཡིད་ཆེས་པ་རེད། ཡ་མཚན་པ་ཞིག་ལ་ཁོང་ཚོས་བཞག་ནོར་ཐེབས་པའི་ལྡེ་མིག་དེ་ཕྱེ་རྩིང་
སྒྱེ་ཕད་ཅིག་གི་འོག་ནས་རྙེད་རྗེས་སུའང་ད་དུང་དེར་ཡིད་ཆེས་ཀྱི་ཡོད། བ་ཕྱུགས་ཚོས་ཁ་གཅིག་
གྲག་གིས་ཁོང་ཚོ་གཉིད་དུ་ཡུར་སྐབས་སནོ་བེལ་ཕྱུགས་ཁང་ནང་འཇབ་ནས་འོང་སྟེ་འོ་མ་བཞོས་ཟིན་
པ་སྨྲས། དགུན་ཁ་དེར་བསུན་གཙེར་ཆེ་བའི་བྱི་བ་རྣམས་ཀྱང་སནོ་བེལ་མཉམ་དུ་མནའ་འབྲེལ་བྱས་
ཡོད་པར་གྲགས།
ནེཔོ་ལི་ཡོན་གྱིས་ཁོང་ཚོས་སྭནོ་བེལ་གྱི་ལས་འགུལ་ལ་བརྟག་དཔྱད་ལེགས་པོ་ཞིག་བྱ་དགོས་
པར་རྩ་ཚིག་བཀྲམས་བྱུང༌། ཁོས་སྲོག་ཆགས་གཞན་པ་ཚོ་གུས་ཞབས་དང་བཅས་རྗེས་སུ་འབྲངས་
ཤིང་ཁྱི་རྣམས་འཁོར་གཡོག་བྱས་ཏེ་གཞིས་ཀའི་ཁང་ཁྱིམ་ལ་རྟོག་ཞིབ་གཟབ་ནན་ཞིག་བྱས། གོམ་
པ་འགའ་རེ་སྤོས་མཚམས་ནེཔོ་ལི་ཡོན་ནི་འགྲོ་མཚམས་བཞག་སྟེ་རང་ཉིད་ཀྱིས་དྲི་མས་རྟོག་ཞིབ་བྱེད་
ཐུབ་པར་སྨྲ་བཞིན་སྭནོ་བེལ་གྱི་རྐང་རྗེས་འཚོལ་སླད་ས་སྟེང་དུ་དྲི་མ་སྣོམ། ཁོས་གཟན་ཁང་དང༌།
ཕྱུགས་ཁང་། བྱ་ཁང༌། ཚལ་ཞིང་སོགས་སུ་ཞིབ་ཕྲའི་སྒོ་ནས་དྲི་མ་སྣོམ་དུས་ཧ་ལམ་གང་ས་གང་
དུ་སྭནོ་བེལ་གྱི་རྐང་རྗེས་རྙེད་བྱུང༌། ཁོས་རང་གི་སྣ་བ་ས་ལ་བཙུགས་ཏེ་སྣ་ལམ་ནས་དབུགས་ཐེངས་
འགའ་རྔུབ་རྗེས་སྭནོ་བེལ! ཁོ་འདིར་འོང་འདུག! ངས་ཁོ་དྲི་མ་སྣོམ་པས་ཤེས་ཀྱི་འདུག!”ཅེས་
འཇིགས་སུ་རུང་པའི་མགྲིན་སྒྲ་དང་བཅས་སྨྲ་དུས་“སནིཾ་བེལ་གྱི་མིང་གོ་བ་ཙམ་གྱིས་ཁྱི་ཚང་མས་སྙིང་
ཁ་ནས་ཐོན་པར་བྱེད་པའི་ངར་སྐད་སྒྲོགས་ཀྱིན་མཆེ་བ་གཙིགས།
སྲོག་ཆགས་ཚང་མ་ནི་ཡིད་ལ་དངངས་སྐྲག་སྐྱེས། ཁོང་ཚོ་ལ་ཆ་མཚོན་ན་སྭནོ་བེལ་ནི་ཁ་
དབུགས་ལྟར་གང་སར་རྒྱུ་ཞིང་ཉེན་ཁ་སྣ་ཚོགས་ཀྱིས་རྫིག་རྫིག་གཏོང་བའི་གཟུགས་མེད་ཀྱི་ནུས་པ་ལྟ་
བུ་ཞིག་རེད། དགུང་དྲོར་ས྄ཁིའེ་ལེར་གྱིས་ཁོང་ཚོ་མཉམ་དུ་བསྐོངས་ཏེ་རང་གི་གདོང་གཤིས་འགྱུར་
པའི་ངང་ཁོ་ལ་གལ་ཆེའི་གསར་འགྱུར་ཞིག་འཆད་རྒྱུ་ཡོད་པར་སྨྲས།
བློ་མཐུན་ཚོ།, སྭཁིའེ་ལེར་གྱིས་ཅུང་ཟད་བློ་འཚབ་པའི་མཆོང་རྒྱག་རྒྱག་གིན་སྨྲ་དོན།
‘ཆེས་འཇིགས་སུ་རུང་པའི་གནད་དོན་ཞིག་གསར་རྟོགས་བྱུང་པ་རེད། སནོ་བེལ་གྱིས་ད་ལྟ་ཡང་ང་
ཚོའི་གཞིས་ཀ་ཕར་འཕྲོག་པར་རྒོལ་རྡུང་གཏོང་རྒྱུའི་བྱུས་ངན་གཤོམ་མཁན་པིནཅ་ཕིལེཊ་གཞིས་ཀའི་
ཕརེ་ཊེརིཀར་ཁོ་བཙོང་ཚར་འདུག ཚུར་རྒོལ་འགོ་འཛུགས་དུས་སནོ་བེལ་གྱིས་ཁོང་གི་སྣེ་ཤན་པ་བྱེད་
རྒྱུ་རེད། འོན་ཀྱང་དེས་ག་ནས་ཚད། ང་ཚོས་སནོ་བེལ་གྱི་ངོ་ལོག་ནི་ཁོང་གི་ཁེངས་དྲེགས་དང་ཧམ་
སེམས་ཀྱིས་རྒྱུར་བྱས་པ་བསམ་པ་རེད། བློ་མཐུན་ཚོ། ང་ཚོ་ནོར་འདུག ཁྱེད་ཚོས་རྒྱུ་མཚན་དངོས་
གནས་དེ་གང་ཡིན་པ་མཁྱེན་གྱི་ཡོད་དམ། སནོ་བེལ་ནི་ཐོག་མ་ནས་ཇོནས྄་དང་མནའ་འབྲེལ་དུ་ཞུགས་
ཡོད་པ་རེད! ཁོ་ཇོནས྄་ཀྱི་སོ་བ་རེད། དེ་ནི་ང་ཚོས་ད་ལྟ་རང་ཁོས་ཤུལ་དུ་བསྐྱུར་པའི་ཡིག་ཆ་གསར་
རྙེད་བྱུང་བས་བདེན་པ་ར་འཕྲོད་བྱུང༌། བློ་མཐུན་ཚོ། ངས་བལྟས་ན་འདིས་གསལ་ཐང་ཐང་བཟོས་
པ་རེད། སྟབས་ལེགས་ནས་ལམ་ལྷོང་མ་བྱུང་པ་རེད་མ་གཏོགས་ང་རང་ཚོས་བ་ཁང་གཡུལ་འགྱེད་
དུ་ཁོས་ང་ཚོ་ཕམ་པར་བྱས་ཏེ་རྨེག་མེད་བཟོ་བར་ཐབས་ཤེས་ཡོད་རྒུ་རྩལ་སྤྲུགས་བྱེད་པ་མ་མཐོང་ངམ།
སྲོག་ཆགས་ཚང་མ་ནི་ཧང་སངས་པ་རེད། འདི་ནི་སྭསནོ་བེལ་གྱིས་གློག་བསྐྱེད་རླུང་འཁོར་
གཏོར་བཤིག་བཏང་པ་ལས་ཀྱང་ཆེས་ཐུ་ཡང༌། དེར་ཡིད་ཆེས་ངེས་རྙེད་འབྱུང་རྒྱུ་ལས་སླ་བོ་ཞིག་ག་
ལ་ཡིན། ཁོང་ཚོ་ཚང་མས་བ་ཁང་གཡུལ་འགྱེད་དུ་སནོ་བེལ་ནི་ཇི་ལྟར་ཁོང་ཚོའི་སྔོན་ལ་མཆོང་ཞིང་
ཡང་ཡང་སྟོབས་ཤུགས་གསར་སྣོན་གྱིས་སྐུལ་སློང་བྱེད་པ་དང༌། ཇོནས྄འི་མེ་མདས་རང་གི་སྒལ་པ་
རྨས་རུང་སྐད་ཅིག་ཙམ་ལའང་ཐེ་ཚོམ་མི་བྱེད་པ་བཅས་དྲན་པའམ་དྲན་པར་བསམ་བྱུང་པ་རེད། ལམ་
སེང་ཁོ་ཇོནསྭའི་ཕྱོགས་སུ་གཏོགས་པ་དེ་ཤེས་རྒྱུ་ནི་ཅུང་ཟད་ཁག་པོ་ཡིན་པས་ནམ་རྒྱུན་དྲི་བ་མི་འདོན
པའི་རྟ་རྒོད་བོགས྄་ཡང་མགོ་འཐོམས་པ་རེད། ཁོ་མར་ཉལ་ཏེ་ལག་པའི་རྨིག་པ་རང་གི་འོག་ཏུ་བཅུག་
ནས་མིག་ཟུང་བཙུམ་གྱིན་འབད་བརྩོན་ཆེན་པོས་རང་གི་བསམ་ཚུལ་བརྗོད།
‘ང་དེར་ཡིད་ཆེས་ཀྱི་མི་འདུག’ ཁོས་བཤད་དོན། ‘སནོ་བེལ་བ་ཁང་གཡུལ་འགྱེད་དུ་
སྙིང་སྟོབས་ཆེན་པོས་འཛིང་བ་རེད། ང་རང་གིས་ཁོ་མཐོང་བྱུང་། ང་ཚོས་དེའི་མཇུག་ཏུ་ཁོང་ལ་“དུད་
འགྲོའི་དཔའ་བོ། རིམ་པ་དང་པོ།’མ་སྤྲད་དམ།”
‘བློ་མཐུན། དེ་ང་ཚོའི་ནོར་འཁྲུལ་རེད། ང་ཚོས་ད་ལྟ་ཤེས་གསལ་བཞིན་-དངོས་དོན་
དུ་ཁོས་ང་ཚོ་འཆི་ལམ་ལ་འཁྲིད་རྩིས་ཡོད་པ་ང་ཚོས་གསར་རྙེད་བྱུང་པའི་གསང་བའི་ཡིག་ཆ་ནང་ཞིབ་
ཕྲ་བཀོད་འདུག་
‘ཁོ་ལ་རྨས་སྐྱོན་ཡང་ཐེབས་པ་རེད།’ བོགས་ཡིས་སྨྲ་དོན། ‘ང་ཚོ་ཚང་མས་ཁོར་ཁྲག་
ཐོན་པ་མཐོང་ཡོད་རེད།
‘དེ་ནི་ལྐོག་གཡོ་རེད!’ ས྄ཁིའེ་ལེར་གྱིས་བཤད་དོན། ‘རྔོནསའི་མེ་མདས་ཁོ་ལ་རྨ་རྗེས་
ཙམ་བཏོད་པ་རང་རེད། གལ་ཏེ་ཁྱེད་རང་ཚོས་ཡི་གེ་ཀློག་ཐུབ་ཚེ། ངས་འདིར་ཁོ་རང་གིས་བྲིས་
ཡོད་པ་ཁྱེད་ཚོར་བསྟན་ཆོག ལྐོག་གཡོ་ངན་ཇུས་ནི་གལ་འགངས་ཆེ་བའི་གནས་སྐབས་སུ་སནོ་བེལ་
གྱིས་བྲོས་བྱོལ་བྱ་རྒྱུའི་བརྡ་བཏང་སྟེ་རྒྱལ་ཁ་དགྲ་ལག་ཏུ་སྤྲོད་རྒྱུ་དེ་རེད། ཁོ་ཧ་ལམ་ལམ་ལྷོང་བྱུང་
པ་རེད- བློ་མཐུན་ཚོ། ང་ཚོའི་དབུ་འཁྲིད་-དཔའ་བོ་བློ་མཐུན་ནེཔོ་ལི་ཡོན་མེད་ཚེ་ཁོར་ལམ་ལྷོང་
བྱུང་ངེས་ཡིན་པ་ངས་ཚིག་ཐག་བཅད་ནས་བཤད་ཐུབ། ཁྱེད་རང་ཚོས་ཇོནས་དང་ཁོང་གི་རོགས་པ་
སྒོ་ར་ནང་དུ་སླེབས་པའི་དུས་སྐད་ཅིག་མར་སནོ་བེལ་ལམ་སེང་ཁ་ཕྱིར་འཁོར་ཏེ་བྲོས་ཤིང་སྲོག་ཆགས་
མང་པོ་ཡང་ཁོའི་རྗེས་སུ་འབྲངས་པའི་ཚུལ་དེ་མི་དྲན་ནམ། ཁྱེད་རང་ཚོ་དངངས་སྐྲག་གིས་བླ་འདར་
ནས་ཡོད་ཚད་བརླག་སོང་བ་དང་འདྲ་བའི་གནས་སྐབས་དེ་རང་དུ། བློ་མཐུན་ནེཔོ་ལི་ཡོན་གྱིས་“འགྲོ་
བ་མི་ཕམ་པར་རྒྱོབ།”ཅེས་པའི་ངར་སྐད་ཅིག་དང་མཉམ་དུ་མདུན་དུ་མཆོང་སྟེ་ཇོནས྄འི་རྐང་པ་ལ་སོ་
བཏབ་པ་ཡང་མི་དྲན་ནམ། བློ་མཐུན་ཚོ། ཁྱེད་རང་ཚོས་དེ་ཏན་ཏན་དྲན་གྱི་ཡོད་རེད།’ སཱཁིའེ་
ལེར་གྱིས་གཡས་མཆོང་གཡོན་ལྡིང་སྒོས་ནན་སྨྲས་བྱས།
ད་ནི་ས྄ཁིའེ་ལེར་གྱིས་དོན་རྐྱེན་དེ་དེ་འདྲ་གསོན་ཉམས་དོད་པོར་འགྲེལ་བརྗོད་བྱེད་དུས་
སྲོག་ཆགས་ཚོས་དེ་དྲན་པ་ལྟ་བུར་བྱུང༌། གང་ལྟར་ཡང༌། ཁོང་ཚོས་འཐབ་འཛིང་གི་འགག་རྩའི་
སྐབས་སུ་སྭནོ་བེལ་བྲོས་འགྲོ་བ་དྲན་བྱུང་ཡང༌། བོགས་ལ་ནི་ད་དུང་བློ་གཡེང་ཅུང་ཟད་ཡོད་རེད།
སནོ་བེལ་དང་པོ་ནས་རྒྱལ་འཚོང་པ་ཞིག་ཡིན་པར་ངེད་ནི་ཡིད་ཆེས་ཀྱི་མི་འདུག» ཁོས་
མཐའ་མཇུག་སྨྲ་དོན། ‘རྗེས་སུ་ཁོས་གང་བྱས་མིན་ནི་ཁ་ཁ་ཡིན་མོད། བ་ཁང་གཡུལ་འགྱེད་དུ་ཁོ་
བློ་མཐུན་ཡག་པོ་ཞིག་ཡིན་པར་ང་ཡིད་ཆེས་ཀྱིན་འདུག
‘བློ་མཐུན། ང་ཚོའི་དབུ་འཁྲིད་བློ་མཐུན་ནེཔོ་ལི་ཡོན་གྱིས་སྭཁིའོ་ལེར་གྱིས་ཧ་ཅང་སྨྲ་
བརྗོད་དལ་ཞིང་བརྟན་པོའི་སྒོ་ནས་སྨྲ་དོན། ‘སནོ་བེལ་ནི་དང་ཐོག་ནས་ཇོནས྄འི་གསང་མྱུལ་པ-རེད་
ལགས། ངོ་ལོག་གྱེན་ལྡོག་ཀྱང་མ་བྱུང་པའི་ཡར་སྔོན་ནས་ཇོནསའི་གསང་མྱུལ་ཡིན་པ་ཞིབ་ཅིང་ཕྲ་
བར་གསལ་ཐང་ཐང་དུ་སྨྲས་བྱུང༌།
འོ! དེ་ན་ཁ་ཁ་རེད!་བོགས་ཡིས་སྨྲ་དོན། ‘བློ་མཐུན་ནེཔོ་ལི་ཡོན་གྱིས་དེ་ལྟར་གསུང་
ཚེ་དེ་བདེན་པ་ཡིན་པར་ངེས།
བློ་མཐུན། དེ་ནི་ལྟ་བ་ཡང་དག་པ་རེད!’ཅེས་སཁིའེ་ལེར་གྱིས་སྨྲས་བྱུང་ཡང༌། ཁོས་
བོགས་ལ་རང་གི་ཁྲ་ཧྲིག་ཧྲིག་བྱེད་པའི་མིག་ལས་མིག་ལྟ་ཧ་ཅང་མདོག་ཉེས་པོ་ཞིག་བྱས། ཁོ་འགྲོ་གྲབས་
བྱས་རྗེས་འགྲོ་མཚམས་བཞག་སྟེ་འདི་སྐད་ཟེར། «ངས་གཞིས་ཀ་འདིའི་སྲོག་ཆགས་ཚང་མས་བློ་རིག་
གྲུང་ཙམ་བྱེད་པར་འབོད་སྐུལ་ཞུ་རྒྱུ་ཡིན། ང་ཚོར་དུས་འདི་ག་རང་དུ་སནོ་བེལ་གྱི་གསང་མྱུལ་འགའ་
ང་ཚོའི་ཁྲོད་དུ་འཇབ་སྒུག་བྱས་ཡོད་པར་རྒྱུ་མཚན་ཡོད་རེད!
ཉིན་བཞིའི་རྗེས་ཀྱི་ཕྱི་དྲོ་འཕྱི་བོར་ནེཔོ་ལི་ཡོན་གྱིས་ནི་སྲོག་ཆགས་ཚང་མ་སྒོ་ར་ནང་འཛོམས་
པར་བཀའ་རྒྱ་བཏང༌། ཁོང་ཚོ་ཚང་མ་མཉམ་དུ་འཛོམས་དུས། ནེཔོ་ལི་ཡོན་གྱིས་རང་གི་རྟགས་མ་
གཉིས་བཏགས་ཏེ་( ཉེ་འཆར་ཁོས་ཁོ་རང་ལ་“དུད་འགྲོའི་དཔའ་བོ། རིམ་པ་དང་པོ།’དང་‘དུད་འགྲོའི་
དཔའ་བོ། རིམ་པ་གཉིས་པ།”ཡི་རྟགས་མ་གཟིགས་བཟོས་གནང་།)ཁོང་གི་མཁྲིས་སུ་ཕར་མཆོང་ཚུར་
ལྡིང་སྒོས་ངར་སྐད་ཀྱིས་སྲོག་ཆགས་ཚང་མ་བླ་འཁྱམ་པར་བྱེད་པའི་ཁྱི་ཆེན་པོ་དགུ་ཡིས་བསྐོར་ནས་གཞིས་
ཁང་ལས་ཕྱིར་ཐོན་བྱུང་། ཁོང་ཚོ་ཚང་མས་སྔ་ས་ནས་འཇིགས་སྐྲག་ཆེ་བའི་བྱ་དངོས་གང་ཞིག་འབྱུང་
རྒྱུ་ཡིན་པ་ཤེས་པ་ལྟར་ཁུ་སིམ་པོར་རང་རང་གི་སྡོད་སར་ཕྱིར་ནུར་བྱས།
ནེཔོ་ལི་ཡོན་གྱིས་མང་ཚོགས་ལ་ལྟ་ཞིབ་ནན་པོ་ཞིག་བྱས་རྗེས་གཙེར་སྒྲ་ཆེ་བའི་སྐད་ཡན་
ཞིག་བརྒྱབ་བྱུང༌། དེ་མ་ཞག་ཏུ་ཁྱི་རྣམས་མདུན་དུ་མཆོང་ནས་ཕག་པ་བཞི་ཡི་རྣ་བ་ནས་བཟུང་སྟེ་འཇིགས་
སྐྲག་དང་ཟུག་རྔུའི་འོ་དོད་ཁྲོད་དུ་དེ་ཚོ་ནེཔོ་ལི་ཡོན་གྱི་མདུན་དུ་དྲུད། ཕག་པ་ཚོའི་རྣ་བ་ལས་ཁྲག་འཛགས་
པ་དང་། ཁྱི་ཚོས་དེའི་བྲོ་བ་མྱངས་བས་ཡུད་ཙམ་གྱི་རིང་ཁོང་ཚོ་ནི་རྦད་དེ་སྨྱོས་བྱུང་པ་འདྲ། ཚང་
མ་ཧང་སངས་དགོས་པ་ཞིག་ལ་ཁྱི་གསུམ་བོགས་ཀྱི་སྟེང་ཡང་མཆོང་བྱུང་བ་རེད། རྟ་རྒོད་བོགས྄་ཡིས་
དེ་ཚོ་འོང་བ་མཐོང་པས་རང་གི་རྨིག་པ་ཆེན་པོ་ཕྱིར་བཏོན་ཏེ་ཁྱི་ཞིག་ལ་བར་སྣང་ནས་འཕྲས་བརྒྱབ་
པས་ཁོ་ས་སྟེང་དུ་ལིངས་སེ་གཡུག ཁྱི་དེས་སྙིང་རྗེ་རྗེའི་ངུ་སྐད་ཅིག་བརྒྱབ་པ་དང༌། གཞན་པ་དེ་
གཉིས་ཀྱིས་རྔ་མ་ཉྭ་བར་དུ་བཅུག་ནས་ཕྱིར་བྲོས། བོགས་ཡིས་ཁྱི་དེ་བཙིར་གསོད་གཏོང་པའམ་
ཀློད་དགོས་པ་གང་ཡིན་ནེཔོ་ལི་ཡོན་གྱི་བཀའ་ལ་སྒུགས། ནེཔོ་ལི་ཡོན་གྱི་གདོང་གཤིས་ལོག་སྟེ་བོགས་
ལ་ཁྱི་དེ་འགྲོ་རུ་འཇུག་པར་བཀའ་རྩུབ་བསྩལ་བས་བོགས་ཡིས་རང་གི་རྨིག་པ་ཡར་བཀྱགས་པ་དང།
སྨུག་ཐིག་ཕོགས་ཤིང་སྐད་ངན་རྒྱག་པའི་ཁྱི་དེ་ལྐོག་སུད་སུད་དུ་བྲོས་ཏེ་སོང་།
ད་ནི་ཟང་ཟིང་འཇགས་པར་གྱུར་ཅིང༌། ཕག་པ་བཞི་བོས་རང་གི་གདོང་པ་རུ་སྡུག་གནོང་
བསྟན་ཏེ་འདར་སིག་རྒྱག་བཞིན་སྒུག་བསྡད་འདུག ནེཔོ་ལི་ཡོན་གྱིས་ད་ལྟ་ཁོང་ཚོ་ལ་སོ་སོའི་ནག་
ཉེས་ངོས་ལེན་བྱེད་པར་བཀའ་བཏང༌། དེ་རྣམས་ནི་ནེ པོ་ལི་ཡོན་གྱིས་གཟའ་ཉི་མའི་ཚོགས་འདུ་མེད་
པ་བཟོ་སྐབས་ངོ་རྒོལ་བྱེད་མཁན་གྱི་ཕག་པ་བཞི་པོ་དེ་རེད། སྐུལ་འདེད་གང་ཡང་བྱ་མ་དགོས་པར་
ཁོང་ཚོས་སྭནོ་བེལ་མཐར་སྤྲོད་བཏང་བ་ནས་བཟུང་རང་ཉིད་ཁོ་དང་མཉམ་དུ་ལྐོག་འབྲེལ་བྱས་ཡོད་
པ་དང་། གློག་བསྐྱེད་རླུང་འཁོར་གཏོར་བཤིག་གཏོང་པར་ཁོ་དང་མཉམ་འབྲེལ་བྱས་པས་མ་ཚད། ཁོང་
ཚོས་དུད་འགྲོའི་གཞིས་ཀ་སྐུ་ཞབས་ཕརེ་ཊེརིཀ་ལ་རྩིས་སྤྲོད་པར་ཁོ་དང་མཉམ་དུ་མོས་མཐུན་ཡང་
བྱས་ཡོད་པ་ངོས་ལེན་བྱས། ཁོང་ཚོས་འདས་པའི་ལོ་ངོ་མང་པོའི་རིང་སནོ་བེལ་ནི་ཇོནས྄འི་གསང་མྱུལ་
ཡིན་པ་ཁོ་རང་གིས་ལྐོག་ཏུ་ངོས་ལེན་བྱས་བྱུང་པར་བརྗོད། ཁོང་ཚོས་འགྱོད་བཤགས་བྱས་ཚར་རྗེས།
ཁྱི་རྣམས་ཀྱིས་ཁོང་ཚོའི་སྐེ་སོས་བཅད་པ་དང༌། ནེཔོ་ལི་ཡོན་གྱིས་སྐད་སྒྲ་འཇིགས་སུ་རུང་པ་ཞིག་
གི་ནང་སྲོག་ཆགས་གཞན་པ་ཚོར་རང་གནོང་ངོས་ལེན་གང་ཡང་བྱེད་རྒྱུ་ཡོད་མེད་ཀྱི་དགོས་འདུན་བཏོན།
ད་ནི་སྒོ་ང་ཐོག་ངོ་ལོག་བྱ་རྩིས་བྱས་པའི་བྱེད་གཏེ་བྱ་མོ་གསུམ་པོ་དེ་མདུན་དུ་འོང་སྟེ། སནོ་
བེལ་ནི་ཁོང་ཚོའི་རྨི་ལམ་དུ་བཏང་སྟེ་ནེཔོ་ལི་ཡོན་གྱི་བཀའ་རྒྱ་ལ་མི་བརྩི་བའི་ངན་སྐུལ་བྱས་བྱུང་པར་
སྨྲས་བས། ཁོང་ཚོ་ཡང་དམར་གསོད་བཏང༌། དེ་ནས་ངང་པ་ཞིག་མདུན་དུ་འོང་སྟེ་ན་ནིང་གི་སྟོན་
བསྡུ་སྐབས་མ་རྨོས་ལོ་ཏོག་གི་སྙེ་མ་དྲུག་སྦས་ནས་མཚན་མོ་ཟོས་པའི་རང་གནོང་ངོས་ལེན་བྱས། དེ་
ནས་ལུག་ཅིག་གིས་སནོ་བེལ་གྱིས་སྨྲས་པ་བཞིན་ཆུ་རྫིང་གི་ནང་གཅིན་པ་བཏང་བ་རང་གནོང་ངོས་ལེན་
བྱས་པ་དང༌། ལུག་གཞན་པ་གཉིས་ཀྱིས་ནེཔོ་ལི་ཡོན་གྱི་རང་ནུས་ལེགས་སྐྱེས་སུ་འབུལ་པའི་རྗེས་འཇུག་
པ་གཙོ་བོ་ལུག་ཐུག་རྒན་པ་ཞིག་གློ་ནད་ཀྱིས་མནར་སྐབས་མེ་ཕུང་ཞིག་གི་མཐའ་བསྐོར་དུ་དེད་དེད་
ནས་ལྐོག་གསོད་བཏང་པ་རང་གནོང་ངོས་ལེན་བྱས། ཁོང་ཚོ་ཚང་མ་གནས་དེ་ག་རང་དུ་བསད་དེ།
ཇོནས྄་ཕྱིར་བསྐྲད་པ་ནས་བཟུང་བྱུང་མ་མྱོང་བའི་ཁྲག་དྲི་འཐུལ་ཞིང་། ནེཔོ་ལི་ཡོན་གྱི་མདུན་དུ་རོ་
ཡི་ཕུང་བོ་མ་ཆགས་པར་རང་གནོང་ངོས་ལེན་གྱི་གཏམ་རྒྱུད་དང་སྲོག་ཐོག་གི་ཉེས་ཆད་ནི་དེ་ལྟར་མུ་
མཐུད་དོ།།
དེ་ཚང་མ་མཇུག་རྫོགས་མཚམས་ཕག་པ་དང་ཁྱི་ཕུད་པའི་སྲོག་ཆགས་འཕྲོས་འཛར་རྣམས་
མཉམ་དུ་ཕྱིར་ནུར་བརྒྱབ། ཁོང་ཚོ་ནི་ཧང་སངས་ཤིང་སྡུག་བསྔལ་བར་གྱུར། ཁོང་ཚོར་ས྄ནིཾ་བེལ་
མཉམ་དུ་མནའ་འབྲེལ་བྱས་པའི་ངོ་ལོག་དེ་དང་ད་ལྟ་རང་མཐོང་བྱུང་བའི་ཉེས་ཆད་གདུག་རྩུབ་ཅན་
དེ་གཉིས་ནི་གཅིག་ལས་གཅིག་ཧང་སངས་པ་རེད། དུས་རྙིང་པའི་སྐབས་སུ་ཡང་ཁྲག་ཐོན་པའི་དོན་
རྐྱེན་འདི་དང་ཆ་འདྲ་བ་འཇིགས་སུ་རུང་བ་བྱུང་མྱོང་རུང་། ད་ལྟ་དེ་འདྲ་ཁོ་རང་ཚོའི་ཁྲོད་དུ་འབྱུང་
བཞིན་པ་ནི་ཐབས་རྡུགས་རེད། རྔོནས་གཞིས་ཀ་ལས་ཕྱིར་ཐོན་པ་ནས་བཟུང་དེ་རིང་བར་དུ་སྲོག་ཆགས་
སུ་གང་གིས་དུད་འགྲོ་གཞན་བསད་མེད། བྱི་བ་ཙམ་ཡང་བསད་མ་མྱོང་པ་རེད། ཁོང་ཚོ་ཚང་མ་
ཕྱེད་ཀ་གྲུབ་ཟིན་པའི་གློག་བསྐྱེད་རླུང་འཁོར་ཡོད་སའི་རི་སྒང་ཆུང་ངུ་དེའི་སྟེང་དུ་བསྐྱོད་དེ། ལུས་དྲོད་
འཚོལ་པ་ལྟར་བློ་ཁ་གཅིག་མཐུན་གྱིས་འཚང་ག་བརྒྱབ་ནས་མར་ལ་ཉལ། -དངོས་གནས་ནེཔོ་ལི་ཡོན་
གྱིས་སྲོག་ཆགས་ཚང་མ་འདུ་འཛོམས་བྱེད་པར་བཀའ་རྒྱ་མ་གནང་བའི་ཡར་སྔོན་དེ་ག་རང་དུ་གློ་བུར་
བརླགས་པའི་བྱི་ལ་དེ་ཕུད་བ་ཕྱུགས་དང་། ལུག ངང་པ། ཁྱིམ་བྱ། ཁལོ་བར། མུ་རཱིལ། བེན་ཇ་
མིན་སོགས་ཚང་མ་དེར་ཡོད་རེད། ཡུད་ཙམ་གྱི་རིང་སུ་གང་ལ་ཡང་སྨྲ་བ་མེད། བོགས་གཅིག་པུ་
ཡར་ལངས་ནས་ཡོད་པས། ཁོ་སྡོད་མི་ཚུགས་པར་ཕར་ཚུར་འགྲོ་འོང་བྱས་ཏེ་རང་གི་རྔ་ནག་རིང་
པོ་དེ་གཞོགས་གཉིས་སུ་གཡུག་གིན་སྐབས་རེར་ཧང་སངས་པའི་རྟ་སྐད་ཆུང་ངུ་རེ་འདོན། མཇུག་
མཐར་ཁོས་སྨྲས་བྱུང་པ་ནི་འདི་ལྟར།
‘ངས་དེ་རྟོགས་ཀྱི་མི་འདུག ང་ཚོའི་གཞིས་ཀ་སྟེང་བྱ་དངོས་འདི་འདྲ་འབྱུང་པར་ང་ཡིད་
ཆེས་ཀྱི་མ་རེད། འདི་ང་རང་ཚོའི་ནོར་འཁྲུལ་ལ་བརྟེན་ནས་བྱུང་པ་ཡིན་པར་ངེས། ངས་བལྟས་ན་
དཀའ་ངལ་འདི་སེལ་ཐབས་ནི་ལས་ཀར་ཧུར་བརྩོན་བྱ་རྒྱུ་དེ་རེད། དུས་ད་ལྟ་ནས་བཟུང་ང་ཞོགས
པ་སྔ་པོར་ཆུ་ཚོད་གཅིག་གིས་སྔོན་དུ་ལངས་རྒྱུ་ཡིན།
དེ་ནས་ཁོ་འདུར་རྒྱུག་བྱས་ཏེ་རྡོ་འདོན་སར་ཕྱིན་སོང༌། དེར་སླེབས་རྗེས་ཁོས་མུ་མཐུད་
ནས་རྡོ་ཡི་དོས་ཁལ་གཉིས་བསྡུ་སྒྲིག་བྱས་ཏེ་མཚན་མོ་ངལ་མ་གསོས་གོང་དེ་ཚོ་མར་གློག་བསྐྱེད་རླུང
འཁོར་ཡོད་སར་དྲུད།
སྲོག་ཆགས་ཚང་མ་ནི་ཅི་ཡང་མི་སྨྲ་པར་ཁལོ་བར་གྱི་འཁྲིས་སུ་འདུ་རུབ་བྱས། ཁོང་ཚོ་
གང་དུ་ཉལ་བཞིན་པའི་རི་སྒང་དེས་རང་ཉིད་ལ་གྲོང་གསེབ་ཁུལ་གྱི་ཡུལ་ལྗོངས་མིག་ལམ་དུ་སྟོན་པས་
དུད་འགྲོའི་གཞིས་ཀའི་སའི་ཁྱོན་མང་ཆེ་བ་སྟེ། རྒྱ་ལམ་ལ་མར་ཟུག་པའི་སྤང་ལྗོངས་རིང་མོ་དང༌།
རྩྭ་ར། སྡོང་ར། བཏུང་བྱའི་ཆུ་རྫིང༌། གྲོའི་ལྗང་མྱུག་སྟུག་པོས་ཁེབས་པའི་ཞིང་ཁ། ཁང་ཀླད་དམར་
བོ། དུ་ཁུང་ནས་དུ་བ་སྒོར་འཁྱིལ་ལེར་འཕྱུར་བའི་གཞིས་ཁང་སོགས་གང་ཡང་མཐོང་ཐུབ། དེ་ནི་
གསལ་ཐང་ཐང་གི་དཔྱིད་ཀའི་ཕྱི་དྲོ་ཞིག་ཡིན། རྩྭ་དང་སྐྱེ་འཚར་བྱེད་པའི་ལྕང་ར་ལ་ནི་ཉི་འོད་ཕོག་
པས་གསེར་ཆུ་བྱུགས་པ་དང་མཚུངས། ཧང་སངས་པ་ལྟ་བུར་ཁོང་ཚོས་ས་ཆ་དེ་ཡོངས་རྫོགས་རང་
གི་ཁ་དབང་ཡིན་པ་དང༌། གཞིས་ཀ་དེ་ཁོ་རང་ཚོའི་ཡིན་པ་དྲན་པས་ས་ཆ་དེ་ནི་ཅི་འདྲའི་སྔར་མེད་
ཀྱི་ཡིད་ལ་སྡུག་པ་ཞིག་མ་རེད་ཨང་། ཁལོ་བར་གྱིས་རི་ངོས་སུ་མར་ལྟ་དུས་མིག་ཟུང་མཆི་མས་ཁེངས་
བྱུང༌། གལ་ཏེ་མོས་རང་ཉིད་ཀྱི་བསམ་ཚུལ་སྨྲ་ཐུབ་ཚེ། དེ་ནི་ཁོང་ཚོས་ལོ་མང་པོའི་ཡར་སྔོན་དུ་འགྲོ་
བ་མིའི་རིགས་རྒྱུད་མགོ་རྟིང་སློག་པའི་ལས་ཀ་འགོ་བརྩམས་དུས་འདི་ལ་དམིགས་བྱུང་པ་མ་ཡིན་པ་
བརྗོད་རྒྱུ་དེ་རེད། མེ་ཇོར་རྒན་པས་མཚན་མོ་དེར་ཐེངས་དང་པོར་གྱེན་ལྡོག་ལ་སྐུལ་སློང་བྱེད་དུས་
ཁོང་ཚོས་འཇིགས་སྐྲག་དང་དམར་གསོད་ཀྱི་གར་སྟེགས་འདིར་རེ་བ་བྱས་ཡོད་པ་མ་རེད། གལ་ཏེ་
མོ་རང་ལ་མ་འོངས་པའི་འདྲ་དཔར་གང་རུང་ཞིག་ཡོད་ཚེ། དེ་ནི་མེ་ཇོར་གྱིས་གསུང་བཤད་གནང་
པའི་མཚན་མོ་དེར་རང་གི་ལག་སུག་གིས་བོར་བརླག་ཤོར་པའི་ངུར་ཆུང་ཁ་ཤས་ལ་སྲུང་སྐྱོབ་བྱས་པ་
བཞིན་སྲོག་ཆགས་སྟོབས་ཆེ་བས་ཆུང་བ་ལ་སྲུང་སྐྱོབ་དང༌། ཚང་མས་རང་གི་འཁོས་ཀ་དང་བསྟུན་
ནས་ལས་ཀ་བྱེད་པ། བཀྲེས་ལྟོགས་དང་ལྕག་ཚན་ལས་ནམ་ཡང་རང་དབང་ཐོབ་པའི་སྲོག་ཆགས་
ཀྱི་སྤྱི་ཚོགས་ཤིག་བྱེད་རྒྱུ་དེ་རེད། དེའི་ཚབ་ཏུ་——མོས་རྒྱུ་མཚན་ནི་མི་ཤེས་མོད། ཁོང་ཚོ་སུ་གང་
གིས་རང་གི་འདོད་ཚུལ་འཆད་མི་ནུས་པ་དང༌། གཏུམ་དྲག་ཆེ་ཞིང་ངར་སྐད་རྒྱག་པའི་ཁྱི་རྣམས་གང་
ས་གང་དུ་རྒྱུགས་ཤིང་། ཁྱེད་ཀྱིས་རང་གི་བློ་མཐུན་ཚོས་ནག་ཉེས་ཧང་སངས་པ་ལ་རང་གནོང་ངོས་
ལེན་བྱས་མཚམས་དམ་དུམ་དུ་དབྲལ་པར་ལྟད་མོ་བལྟ་དགོས་པའི་དུས་ཤིག་ལ་བསླེབས་པ་རེད། མོའི་
སེམས་སུ་ངོ་ལོག་གམ་བཀའ་གྱེན་ལྡོག་གི་བསམ་བློ་ཡོད་པ་མ་ཡིན། མོས་གནས་སྟངས་ནི་འདི་འདྲ་
ཡིན་ན་ཡང་ཇོནསའི་དུས་སྐབས་ལས་ལེགས་པ་ཡོད་པས། གལ་ཆེ་ཤོས་ནི་འགྲོ་བ་མི་ཕྱིར་མི་འོང་
བའི་སླད་དུ་སྔོན་འགོག་བྱེད་དགོས་པ་དེ་ཡིན་པར་རྟོགས། གང་ཞིག་བྱུང་ནའང༌། མོས་ནེ པོ་ལི་ཡོན་
གྱི་དབུ་འཁྲིད་ལ་ཡིད་ཆེས་དང༌། རང་ལ་གནང་བའི་བཀའ་རྒྱ་ལག་བསྟར། ལས་ཀར་ཧུར་བརྩོན།
ལྷག་བསམ་རྣམ་དག་བཅས་བྱས་ནས་སྡོད་རྒྱུ་རེད། ཡིན་ནའང་། མོ་དང་སྲོག་ཆགས་ཚང་མས་རེ་
བ་བྱས་ཤིང་དཀའ་དུབ་སྤྱད་པ་དེ་འདིའི་སླད་དུ་གཏན་ནས་མ་ཡིན། ཁོང་ཚོས་གློག་བསྐྱེད་རླུང་འཁོར་
བརྩིགས་ཤིང་ཇོནས྄འི་མེ་མདའ་ལ་གདོང་ལེན་བྱས་པ་དེ་འདི་ཡི་ཆེད་དུ་མ་ཡིན། ཁོ་མོར་དེ་ལྟར་སྨྲ་
བྱེད་ཀྱི་ཚིག་གིས་དབུལ་ནའང་རང་གི་བསམ་ཚུལ་ནི་འདི་འདྲ་རེད།
མཇུག་མཐར། འདི་ལྟར་བསམ་རྒྱུ་ནི་རང་གིས་ཚིག་ཏུ་བརྗོད་མ་ཐུབ་པའི་ཚབ་དོད་ལྟ་བུར་
བྱུང་པས་མོས་‘དབྱིན་ཡུལ་གྱི་སྲོག་ཆགས་གླུ་གཞས་སུ་གཏོང་འགོ་ཚུགས། མོའི་མཐའ་བསྐོར་ཏུ་ཙོག་
པའི་སྲོག་ཆགས་ཚོ་ཡང་མཉམ་ཞུགས་བྱས་པས། ཁོང་ཚོས་སྔར་རྩ་བ་ནས་བཏང་མ་མྱོང་བའི་དལ་
ལྷོད་ཅིག་གི་ནང་དེ་ཧ་ཅང་སྒྲ་གདངས་སྙན་ཡང་མྱ་ངན་གྱིས་ནོན་པའི་ངང་ཐེངས་གསུམ་གླུ་གཞས་སུ་
བཏང་།
ཁོང་ཚོས་དེ་ཐེངས་གསུམ་ལ་གླུ་གཞས་སུ་བཏང་ཚར་ཙམ་ལ་ས྄ཁིའེ་ལེར་ཁྱི་གཉིས་ཀྱིས་
བསྐོར་ཏེ་ཁོང་ཚོ་ལ་གལ་ཆེན་པོ་གང་ཞིག་སྨྲ་རྒྱུ་ཡོད་པའི་ཚུལ་གྱིས་བསླེབས་བྱུང༌། ཁོས་བློ་མཐུན་
ནེཔོ་ལི་ཡོན་གྱི་དམིགས་བསལ་གྱི་བཀའ་རྒྱ་ཡིས་“དབྱིན་ཡུལ་གྱི་སྲོག་ཆགས་རྩིས་མེད་དུ་བཏང་བ་ཁྱབ་
བསྒྲགས་བྱས། ད་ལྟ་ནས་བཟུང་དེ་གླུར་གཞས་སུ་བཏང་མི་ཆོག་པ་ཡིན།
སྲོག་ཆགས་རྣམས་ནི་ཧང་སངས་པ་རེད།
‘ཅིའི་ཕྱིར།’, མུ་ནཱི ལ་གྱིས་སྐད་བརྒྱབ་པ་རེད།
‘བློ་མཐུན། དེ་དགོས་ཀྱི་ཡོད་མ་རེད།’, སཁིའེ་ལེར་གྱིས་རེངས་པོར་སྨྲ་དོན། ‘‘དབྱིན་
ཡུལ་གྱི་སྲོག་ཆགས”་ནི་ངོ་ལོག་གྱེན་ལྡོག་གི་གླུ་གཞས་རེད། ད་ལྟ་ནི་དེ་གྲུབ་ཟིན་པ་རེད། ཕྱི་དྲོ་འདིར་
རྒྱལ་འཚོང་བ་འགར་སྲོག་ཐོག་གི་ཉེས་ཆད་བཅད་པ་ནི་མཐའ་མཇུག་གི་བྱ་སྤྱོད་དེ་རེད། ཕྱི་ནང་གཉིས་
ཀའི་དགྲ་བོ་ཕམ་པར་བརྒྱབ་སྨིན། ‘དབྱིན་ཡུལ་གྱི་སྲོག་ཆགས་ཀྱི་ནང་ང་ཚོས་མ་འོངས་བར་སྤྱི་ཚོགས་
ལེགས་པོ་ཞིག་འོང་པར་རེ་འདུན་བརྗོད་ཀྱི་ཡོད་རུང་། ད་ལྟ་སྤྱི་ཚོགས་དེ་གྲུབ་ཟིན་པས་གཞས་འདིར་
སྙིང་པོ་གང་ཡང་མེད་པ་གསལ་རྐྱང་རེད།’
ཁོང་ཚོར་འཇིགས་སྣང་ཡོད་རུང་སྲོག་ཆགས་ཁ་ཤས་ཀྱིས་དེར་ངོ་རྒོལ་བྱེད་སྲིད་པའི་སྐབས་
དེར་ལུག་རྣམས་ཀྱིས་ནམ་རྒྱུན་བཞིན་རྐང་བཞི་བཟང་། རྐང་གཉིས་སྡུག”སྐར་མ་འགའི་རིང་འབའ་
འགོ་ཚུགས་པས་གྲོས་བསྡུར་དེ་མཇུག་སྒྲིལ་དུ་བཅུག
དེ་ལྟར་དབྱིན་ཡུལ་གྱི་སྲོག་ཆགས་ནི་གོ་མེད་ཐོས་མེད་དུ་གྱུར། དེའི་ཚབ་ཏུ་སྙན་ངག་
པ་མི་ནེ་མུས྄་ཡིས་གཞས་གཞན་པ་ཞིག་བརྩམས་བྱུང་པའི་ཚིག་འགོ་ནི་འདི་ལྟར།
དུད་འགྲོའི་གཞིས་ཀ། དུད་འགྲོའི་གཞིས་ཀ།
ཁོ་བོ་ཡོད་ཚེ་ཁྱེད་ཚོར་འཚེས་བས་སྟོངས!
གཟའ་ཉི་མའི་ཞོགས་པ་རྟག་པར་དར་ཆ་ཡར་བསྒྲེངས་རྗེས་གཞས་འདི་བཏང་ཡང༌། སྲོག་
ཆགས་རྣམས་ལ་དེའི་གདངས་ཚིག་གཉིས་ཀ་“དབྱིན་ཡུལ་གྱི་སྲོག་ཆགས”་ཞེས་པ་དེར་རྩ་བ་ནས་མི་
དོའོ།།

༨ ལེའུ་བརྒྱད་པ།

ཉིན་མ་ཁ་ཤས་ཤིག་གི་རྗེས་སུ། སྲོག་ཐོག་གི་ཉེས་ཆད་ཀྱིས་རྒྱུ་བྱས་པའི་འཇིགས་སྐྲག་ཞི་
འཇགས་སུ་གྱུར་མཚམས་སྲོག་ཆགས་ཁ་ཤས་ཀྱིས་གདམ་པ་དྲུག་པ་དེས་“སྲོག་ཆགས་གང་གིས་ཀྱང་
དུད་འགྲོ་གཞན་གྱི་སྲོག་མི་འཕྲོག་པའི་རྩ་ཚིག་བཀྲམ་ཡོད་པ་དེ་དྲན་བྱུང་པའམ་དྲན་པར་བསམ་བྱུང་
པ་རེད། སུ་གང་གིས་ཀྱང་ཕག་གམ་ཁྱི་ཡིས་ཐོས་སར་དེ་ལྟར་བརྗོད་མི་ཐུབ་ཀྱང༌། སྲོག་གཅོད་གང་
ཞིག་བྱས་པ་དེ་འདི་དང་འགལ་པར་བསམ་བྱུང་པ་རེད། རྒོད་མ་ཁལོ་བར་གྱིས་བོང་བུ་བེན་ཇ་མིན་
ལ་གདམ་པ་དྲུག་པ་དེ་རང་ཉིད་ལ་ཀློག་པར་འབོད་སྐུལ་བྱས་དུས། བེན་ཇ་མིན་གྱིས་ནི་ནམ་རྒྱུན་ལྟར་
ཁོས་གནད་དོན་དེ་འདྲ་ལ་ཐེ་ཇུས་མི་བྱེད་པར་སྨྲས་པས་ར་དཀར་བོ་མུ་རཱི ལ་ཁྲིད་ཡོང་བ་ཡིན། མུ་
རིལ་གྱིས་མོ་ལ་གདམ་པ་དེ་ཀློག་བྱུང་བ་འདི་ལྟར། ‘རྒྱུ་རྐྱེན་མེད་པར་སྲོག་ཆགས་གང་གིས་ཀྱང་དུད་
འགྲོ་གཞན་གྱི་སྲོག་མི་འཕྲོག” ཚིག་སྔོན་མ་དེ་གཉིས་ནི་ཅི་འདྲ་ཞིག་བྱས་ཀྱང་རུང་སྲོག་ཆགས་རྣམས་
ཀྱི་དྲན་པའི་མེ་ལོང་གི་ངོས་ནས་གཏིང་བརྗེད་དུ་ཕྱིན་ཡང་། སནོ་བེལ་དང་མནའ་འབྲེལ་བྱས་པའི་རྒྱལ་
འཚོང་པ་རྣམས་ཚར་གཅོད་པ་ལ་རྒྱུ་མཚན་ཡང་དག་པ་མངའ་བས། ཁོང་ཚོས་ད་ནི་གདམ་པ་དེ་རྡོག་
རོལ་ཏུ་བཏང་མེད་པ་གཞི་ནས་རྟོགས།
ལོ་ཧྲིལ་པོ་དེར་སྲོག་ཆགས་རྣམས་ཀྱིས་སྔ་ལོ་ལས་ཀྱང་ལས་ཀར་ཧུར་བརྩོན་བྱས། གློག་
བསྐྱེད་རླུང་འཁོར་དེ་བསྐྱར་དུ་བཟོ་བ་ལ་གཞིས་ཀའི་རྒྱུན་ལྡན་གྱི་ལས་ཀ་ཡོད་པའི་ཐོག་རྩིག་པ་ནི་སྔ་
མ་ལས་ལྡབ་གཉིས་ཀྱིས་མཐུག་པས་མ་ཚད། དེའང་དུས་བཀག་གི་ནང་ཚར་པར་བྱ་དགོས་པས་ལས་
ཀ་ནི་ལྕི་མོ་རེད། སྲོག་ཆགས་ཚོས་རང་ཉིད་ཀྱིས་ཇོནས྄འི་ཉིན་མོ་ལས་དུས་ཡུན་རིང་པོར་ངལ་རྩོལ་
བྱས་ཀྱང་ལྟོ་ཟས་ལེགས་པ་མིན་པར་སྣང་པའི་དུས་སྐབས་བྱུང་ཡོད། སྭཁིའེ་ལེར་གྱིས་གཟའ་ཉི་མའི་
ཞོགས་པར་རང་གི་ཕག་སུག་གིས་ཤོག་བུ་ནར་མོ་ཞིག་ཡར་འཇུ་བཞིན་ཁོང་ཚོར་གནས་སྟངས་ལ་
གཞིགས་ཏེ་ཟས་རིགས་ཀྱི་རིམ་གྲས་ཚང་མའི་ཐོན་སྐྱེད་དེ་བརྒྱ་ཆའི་ཉིས་བརྒྱའམ། བརྒྱ་ཆའི་སུམ་བརྒྱ།
བརྒྱ་ཆའི་ལྔ་བརྒྱ་སོགས་ལ་འཕེལ་རྒྱས་བྱུང་བ་བདེན་དཔང་བྱེད་པའི་རྩིས་ཐོ་ཀློག་གི་ཡོད། སྲོག་ཆགས་
ཚང་མས་ངོ་ལོག་གྱེན་ལྡོག་གི་ཡར་སྔོན་དུ་གནས་སྟངས་གང་འདྲ་ཞིག་ཡིན་པ་ནི་ཧ་ཅང་གསལ་བོ་རང་
དྲན་མི་ཐུབ་པས་ཁོ་ལ་ཡིད་མི་ཆེས་པའི་རྒྱུ་མཚན་མེད་ཀྱང༌། ཁོང་ཚོས་རང་ཉིད་ལ་མགྱོགས་པོར་རྩིས་
ཁྲ་ལས་ལྟོ་ཟས་མང་བ་འབྱུང་བར་སེམས་པའི་ཉིན་མོ་བྱུང་ཡོད།
ད་ནི་བཀའ་རྒྱ་ཡོད་ཚད་སྭཁིའེ་ལེར་རམ་ཕག་པ་གཞན་ཞིག་བརྒྱུད་ནས་གནང་བས། ནེཔོ་
ལི་ཡོན་ནི་བདུན་ཕྲག་གཉིས་ལ་ཐེངས་མ་གཅིག་ཀྱང་དམངས་ཁྲོད་དུ་མཐོང་དཀའ། ཁོ་ཕྱིར་ཐོན་པའི་
སྐབས་སུ་ཁོ་ལ་ཁྱི་ཡི་སྐུ་འཁོར་གྱིས་སྐུ་བཅར་ཞུས་པས་མ་ཚད། བྱ་ཕོ་གཞོན་པ་ནག་པོ་ཞིག་རང་གི་
མདུན་དུ་དམག་སྐྱོད་བཏང་སྟེ་དུང་པ་ལྟར་ནེཔོ་ལི་ཡོན་གྱིས་སྐད་ཆ་མ་སྨྲོས་པའི་ཡར་སྔོན་དུ་བྱ་སྐད་
ཆེན་པོ་རྒྱག་གི་ཡོད། གཞིས་ཁང་གི་ནང་དུའང་ནེཔོ་ལི་ཡོན་གྱིས་ནི་ཕག་པ་གཞན་པ་ལས་ལས་ཤག་
ལོགས་སུ་བཅའ་སྡོད་བྱེད་མུས་ཡིན། ཁོས་ཁྱི་གཉིས་ཀྱིས་རང་ལ་ཞབས་ཞུ་བྱས་ཏེ་ཟ་མ་གཅིག་པུར་
ཟ་བ་དང་། དུས་རྒྱུན་དུ་མཇལ་འཕྲད་ཁང་གི་དཀར་སྒམ་ནང་ཡོད་པའི་རྒྱལ་ཞྭ་ཌིར་བི་༡༽་སྡེར་ཆས་
ནས་ཟས་ཟ་ཡི་ཡོད། མེ་མདའ་ནི་དུས་དྲན་གཞན་པ་གཉིས་ཕུད་ལོ་རྟག་པར་ནེ པོ་ལི་ཡོན་གྱི་སྐྱེས་སྐར་
ཉིན་མོའང་རྒྱག་འཕེན་བྱེད་པར་ཁྱབ་བསྒྲགས་བྱས།
ནེཔོ་ལི་ཡོན་ལ་ད་ནི་“ནེཔོ་ལི་ཡོན’ཞེས་རྩ་བ་ནས་མི་འབོད། ཁོ་ལ་དུས་རྒྱུན་དུ་གུས་ལུགས་
ཀྱི་རྣམ་པའི་ཐོག་ནས་“ང་ཚོའི་དབུ་འཁྲིད་བློ་མཐུན་ནེཔོ་ལི་ཡོན་དུ་འབོད་པས་མ་ཚད་ཕག་པ་ཚོས་སྲོག་
ཆགས་རྣམས་ཀྱི་ཨ་ཕ་དང༌། མགོ་ནག་མི་ཡི་གཤེད་མ། ལུག་རའི་མགོན་སྐྱབས། ངུར་ཆུང་གི་སྤུན་
ཟླ་སོགས་ཁོང་ལ་དེ་དང་དེ་འདྲ་བའི་མཚན་ཐོབ་གསར་བསྐྲུན་བྱེད་པར་འབད་རྩོལ་བྱེད་བཞིན་ཡོད།
སྭཁིའེ་ལེར་གྱིས་གཏམ་བཤད་ཀྱི་སྐབས་སུ་རང་གི་མཁུར་ཚོས་སུ་མཆི་ཐིགས་འགྲིལ་གྱིན་ནེཔོ་ལི་ཡོན་
གྱི་བློ་གྲོས་དང་ལྷད་མེད་ཀྱི་སེམས་པ་ཡག་པོ། ཁོས་གང་ས་གང་དུ་ཡོད་པའི་སྲོག་ཆགས་ཚང་མ་དང།
ཡང་སྒོས་སུ་གཞིས་ཀ་གཞན་པ་ཚོའི་ནང་ད་དུང་བླུན་རྨོངས་ངང་བྲན་གཡོག་ཏུ་གྱུར་བའི་སྲོག་ཆགས་
སྡུག་པོ་མྱོང་མཁན་ཚོར་བཅངས་པའི་བརྩེ་དུང་ཟབ་མོ་དེ་འཆད་རྒྱུ་རེད། བྱ་དངོས་གང་རུང་ཞིག་ལའང་
གྲུབ་འབྲས་ལམ་ལྷོང་བྱུང་ཞིང་རླུང་རྟ་ཡག་པོ་རྒྱུག་ཚེ། ནེཔོ་ལི་ཡོན་ལ་བསྔགས་བརྗོད་བྱེད་རྒྱུ་ནི་རྒྱུན་
སྲོལ་ལྟ་བུར་གྱུར། ཁྱེད་རང་གིས་ཡང་ཡང་བྱ་མོ་ཞིག་གིས་གཞན་ཞིག་ལ་“ང་ཚོའི་དབུ་འཁྲིད་ནེཔོ་
ལི་ཡོན་གྱི་ལམ་སྟོན་འོག་ངས་ཉི་མ་དྲུག་ལ་སྒོ་ང་ལྔ་བཞག་པ་ཡིན།’་བརྗོད་པའམ། ཆུ་རྫིང་དུ་ཆུ་འཐུང་
བཞིན་པའི་བ་ཕྱུགས་གཉིས་ཀྱིས་“ བློ་མཐུན་ནེཔོ་ལི་ཡོན་གྱི་རླབས་ཆེན་གྱི་དབུ་འཁྲིད་ལ་བརྟེན་ནས་ཆུ་
འདི་ཅི་འདྲའི་ཞིམ་པ་ལ་ཨང!”བརྗོད་པ་ཐོས་ཐུབ། གཞིས་ཀ་སྟེང་གི་སྤྱིར་བཏང་གི་བསམ་ཚུལ་ནི་
མི་ནེ་མུས྄་ཡིས་“བློ་མཐུན་ནེཔོ་ལི་ཡོན’ཟེར་བའི་སྙན་ཚིག་ཅིག་གི་ནང་བརྗོད་ཡོད་པ་འདི་ལྟར།
ཕ་མེད་ཀྱི་སྤུན་ཟླ!
བདེ་སྐྱིད་ཀྱི་གཞི་མ!
ཀྱེ་ཕག་པའི་ལྟོ་སྣོད་ཀྱི་མངའ་བདག་བློ་མཐུན་ནེཔོ་ལི་ཡོན!
དགུང་སྔོན་གྱི་ཉི་མ་ལ་འགྲན་པའི
ཞི་དུལ་བཀའ་བཀོད་ལ་དབང་པའི་ཁྱེད་སྤྱན་ལ
ཁོ་བོས་མིག་ཅེར་དུས།
བདག་སེམས་ནི་ཅི་འདྲའི་དགའ་བ་ལའང!
བློ་མཐུན་ནེཔོ་ལི་ཡོན!
ཁྱེད་ནི་སྲོག་ཆགས་ཚང་མར་ཉིན་རེར་ཞེ་ནས་གཉེར་བའི
ལྟོ་འགྲང་པ་ཐེངས་གཉིས་དང་།
འོག་གདན་རྩྭ་སྐྱ་གཙང་མ་སྤྲོད་མཁན་ཡིན་ལ།
རང་གི་ཕྱུགས་ར་ནང་ལྷོད་འཇགས་སུ་ཉལ་བའི
སྲོག་ཆགས་ཆེ་ཆུང་ཚང་མར
བལྟ་སྲུང་བྱེད་མཁན་ཡང་ཡིན།
ཁོ་བོ་ལ་ཕག་ཕྲུག་ཅིག་ཡོད་ཚེ།
དེ་པིན་ཀྲ་༢༽་དམ་བུའམ་གདལ་རིལ་ལྟར་ཆུང་ཡང་།
ཁོས་ཤེས་དགོས་པ་ནི
ཁྱེད་ཉིད་ལ་སྲི་ཞུ་བྱེད་པ་སྟེ།
‘བློ་མཐུན་ནེཔོ་ལི་ཡོན’ཞེས
ཁོང་གི་ཙེར་སྐད་ཀྱི་ཐོག་མར་འདོན་དགོས་ལགས།
ནེཔོ་ལི་ཡོན་གྱིས་སྙན་ཚིག་འདི་ལ་ཆོག་མཆན་སྤྲད་དེ་གདམ་པ་བདུན་པོ་དང་ཁ་སྤྲོད་དུ་
ལངས་པའི་གཟན་ཁང་ཆེ་མོའི་རྩིག་པའི་མཐའ་སྣེ་སྟེང་དེ་འབྲི་རུ་བཅུག སཁིའེ་ལེར་གྱིས་དེའི་ཀླད་
དུ་ཚོན་དཀར་པོས་ནེཔོ་ལི་ཡོན་གྱི་གཞོགས་ངོས་བརྙན་པར་ཞིག་ཀྱང་བརྐོ་འབྲི་བྱས།
སྐབས་འདིར། ལས་ཚབ་པ་ཝིན་པར་བརྒྱུད་ནས་ནེཔོ་ལི་ཡོན་གྱིས་ཕརེ་ཊེརིཀ་དང་པིལ་
ཀིང་ཊོན་མཉམ་དུ་གྲོས་མོལ་རྙོག་འཛིང་ཅན་འགོ་བརྩམས། ཤིང་ཆ་ནི་ད་དུང་བཙོང་མེད། ཁོ་གཉིས་
ལས་ཕརེ་ཊེརིཀར་དེ་བདག་ཏུ་འཛིན་པའི་འདོད་པ་ཆེ་ཡང་ཁོས་རིན་གོང་རྒྱུ་མཚན་དང་མཐུན་པ་ཞིག་
མི་སྤྲོད་པ་ཡིན། དུས་མཚུངས་སུ་ཕརེ་ཊེརིཀ་དང་ཁོང་གི་ལག་གཡོག་ཚོས་རང་ལ་ཕྲག་དོག་ཆེན་
པོ་ལངས་སུ་བཅུག་པའི་གློག་བསྐྱེད་རླུང་འཁོར་གྱི་ཁང་པ་དེ་རྨེག་མེད་དུ་གཏོང་པར་དུད་འགྲོའི་གཞིས་
ཀ་ལ་ཚུར་རྒོལ་བྱེད་པའི་ངན་ཇུས་འདིང་བཞིན་པའི་འཆལ་གཏམ་གསར་བ་ཞིག་བྱུང༌། སྭནོ་བེལ་
ནི་ད་དུང་པིནཅ་ཕིལེཊའི་གཞིས་ཀའི་ནང་ལྐོག་ཡིབ་བྱས་ཡོད། དབྱར་དཀྱིལ་དུ་སྲོག་ཆགས་ཚོས་བྱ་
མོ་གསུམ་མདུན་དུ་འོང་སྟེ་སྭནོ་བེལ་གྱིས་ངན་སྐུལ་བྱས་པ་ལ་བརྟེན་ནས་ཁོང་ཚོ་ནི་ནེཔོ་ལི་ཡོན་ལྐོག་
གསོད་གཏོང་བའི་བྱུས་ངན་ནང་ཞུགས་པ་རང་གནོང་ངོས་ལེན་བྱེད་པ་ཐོས་པས་སེམས་ཁྲལ་བྱུང༌། ཁོང་
ཚོར་ལམ་སེང་སྲོག་ཐོག་གི་ཉེས་ཆད་བཅད་དེ་ནེཔོ་ལི་ཡོན་གྱི་བདེ་འཇགས་ཀྱི་སླད་དུ་དོགས་ཟོན་ནན་
པོ་བྱས། མཚན་མོར་ཁྱི་བཞི་ཡིས་ཉལ་ཁང་གི་གྲུ་ཁ་རེ་ནས་རང་གི་མལ་ཁྲི་སྲུང་པ་དང༌། མིག་ཟིང་
སྐྱར་འབོད་པའི་ཕག་པ་གཞོན་པ་ཞིག་ལ་དུག་ཡོད་མེད་ཚོད་བགམ་པའི་ཕྱིར་ནེཔོ་ལི་ཡོན་གྱིས་མ་ཟོས་
པའི་ཡར་སྔོན་དུ་ཟས་རིགས་རྣམས་ལ་བརྟག་དཔྱད་ཀྱིས་བྲོ་བ་མྱོང་བའི་ལས་དོན་སྤྲད།
དེ་དང་དུས་མཚུངས་སུ། ནེཔོ་ལི་ཡོན་གྱིས་ཤིང་ཕུང་དེ་སྐུ་ཞབས་པིལ་ཀིང་ཊོན་ལ་འཚོང་
བར་གྲ་བསྒྲིགས་བྱས་ཏེ་ཁོས་དུད་འགྲོའི་གཞིས་ཀ་དང་ཕོཀས྄་ཝུཊ་ཡི་དབར་ཐོན་ཟོག་ངེས་ཅན་འགའ་
བརྗེ་འཚོང་བྱེད་པར་དངོས་གཞིའི་གྲོས་མཐུན་ཞིག་ཀྱང་འཇོག་རྒྱུ་ཡིན་པ་ཡོངས་ཁྱབ་གསལ་བསྒྲགས་
བྱས། ནེཔོ་ལི་ཡོན་དང་པིལ་ཀིང་ཊོན་དབར་གྱི་འབྲེལ་བ་ནི་ཝིན་པཱར་རང་བརྒྱུད་ནས་འཛུགས་ཉར་
བྱས་པ་ཡིན་ཡང་། ད་ནི་ཧ་ལམ་མཛའ་མཐུན་དང་ལྡན་པ་ཞིག་ཡིན། པིལ་ཀིང་ཊོན་ནི་འགྲོ་བ་མི་
ཞིག་ཡིན་པའི་ཆ་ནས་སྲོག་ཆགས་རྣམས་ཀྱིས་དོགས་པ་བྱེད་ཀྱང༌། ཁོང་ཚོའི་འཇིགས་སྣང་དང་ཞེ་
སྡང་གི་ཡུལ་དུ་གྱུར་བའི་ཕརེ་ཊེརིཀ་ལས་ཁོང་ལ་མོས་པ་ཆེ་ཞིང་སེམས་ཐག་ཉེ། དབྱར་ཁ་རྫོགས་
པ་དང་གློག་བསྐྱེད་རླུང་འཁོར་གྲུབ་ལ་ཉེ་བའི་སྐབས་སུ། བློ་ལོག་གི་ཚུར་རྒོལ་ཆེན་པོ་ཞིག་གི་འཆལ་
གཏམ་ཁྱབ་འཕེལ་བྱུང་། ཕརེ་ཊེརིཀ་ཡིས་མེ་མདའི་དྲག་ཆས་སྤྲས་པའི་མི་ཉུ་ཤུ་ཁོང་ཚོའི་ཁ་གཏད་
དུ་ཁྲིད་འོང་འཆར་ཡོད་པ་དང་། ས་གནས་ཁྲིམས་དཔོན་དང་ཉེན་རྟོག་པར་ལྐོག་རྔན་སྤྲད་ཟིན་པས།
གལ་ཏེ་ཁོར་དུད་འགྲོའི་གཞིས་ཀའི་བདག་དབང་ཡིག་ཆ་ཐོབ་ཚེ་ཁོང་ཚོས་གང་ཡང་བྱེད་རྒྱུ་མིན་པ་
རེད། དེས་མ་ཚད། པིན་ཅ་ཕིལེཊ་ཅང་ཕརེ་ཊེརི ཀ་ཡིས་རང་གི་སྲོག་ཆགས་ཚོར་ཡ་ང་སྙིང་རྗེ་བྲལ་
པའི་མནར་སྤྱོད་སྐྱི་གཡའ་བ་གཏོང་པའི་གཏམ་གནས་གསང་བ་ཕྱིར་གྱར་བྱས། ཁོས་རྟ་རྒན་ཞིག་
ལ་ལྕག་ཚན་དབྲབ་ནས་བསད་པ་དང༌། བ་མོ་རྣམས་ལྟོགས་ཤི་ཐེབས་སུ་བཅུག་པ། ཁྱི་ཞིག་མེ་ཐབ་
ནང་གསོན་གཡུག་བཏང་ནས་བསད་པ། དགོང་དྲོར་བྱ་ཕོ་ཚོའི་སྡེར་མོ་ལ་སྤུ་གྲི་བསྡམས་ཏེ་འཛིང་
དུ་བཅུག་ནས་སྤྲོ་བོ་བྱེད་ཀྱི་ཡོད་པ་རེད། སྲོག་ཆགས་རྣམས་ཀྱིས་རང་གི་བློ་མཐུན་ཚོར་བྱ་བ་འདི་
དག་བྱས་པ་ཐོས་དུས་ཁོང་ཁྲོའི་མེ་ལྕེ་འབར་ཏེ། སྐབས་འགར་ཁོང་ཚོ་མཉམ་རུབ་ཀྱིས་པིནཅ་ཕིལེཊ་
གཞིས་ཀ་ལ་ཕར་རྒོལ་གྱིས་མི་རྣམས་མཐར་སྐྲོད་བཏང་སྟེ་སྲོག་ཆགས་ཚོར་རང་དབང་སྦྱིན་པར་འགྲོ་
ཆོག་པའི་སྐད་ཅོར་བརྒྱབ་ཀྱང༌། སཁིའེ་ལེར་གྱིས་འཚབ་འཚུབ་ཀྱི་བྱ་སྤྱོད་སྤངས་ཏེ་བློ་མཐུན་ནེཔོ་
ལི་ཡོན་གྱི་འཐབ་ཇུས་ལ་ཡིད་ཆེས་བྱེད་པར་ཁ་ཏ་བྱས།
དེ་ལྟ་ནའང༌། ཕརེ་ཊེརིཀ་ལ་མ་འདོད་པའི་ཚོར་བ་ཇེ་ཆེ་ཇེ་ཆེར་གྱུར། གཟའ་ཉི་མའི་
ཞོགས་པ་ཞིག་ལ། ནེཔོ་ལི་ཡོན་གཟན་ཁང་ཆེན་མོའི་ནང་འོང་སྟེ་ཕརེ་ཊེརིཀ་ལྟ་བུའི་མི་ངན་ཤེད་ཅན་
ལ་ཚོང་འབྲེལ་བྱ་རྒྱུ་ནི་ཁོང་གི་ཆེ་མཐོང་དང་ཡང་མི་འཚམས་པས་ཁོས་དུས་ནམ་ཡང་ཁོང་ལ་ཤིང་སྤུངས་
དེ་འཚོང་རྒྱུ་བསམ་བློར་འཁོར་མེད་པའི་གསལ་བཤད་བྱས། ད་དུང་ངོ་ལོག་གྱེན་ལྡོག་གི་གསར་འགྱུར་
སྤེལ་པར་འགྲོ་མཁན་ཕུག་རོན་རྣམས་ཀྱང་ཕོཀས྄་ཝུཊ་ཡི་ནང་རྩ་བ་ནས་རྐང་པ་སྤོ་མི་ཆོག་པ་བྱས་ཏེ་
སྔར་གྱི་འབོད་ཚིག་“མིའི་རིགས་ཕམ་པར་རྒྱོབ།”་ཅེས་པའི་ཚབ་ཏུ་“ཕརེ་ཊེརིཀ་ཕམ་པར་རྒྱོབ།’བྱེད་པར་
བཀའ་རྒྱ་བཏང༌། དབྱར་མཇུག་གི་དུས་སུ་སྭནོ་བེལ་གྱི་ལྐོག་འཆར་གཞན་པ་ཞིག་ཀྱང་དམར་རྗེན་
དུ་བཏོན་ཏེ། གྲོའི་ལོ་ཏོག་ནི་རྩྭ་ཡན་གྱིས་ཁེངས་འདུག་པས་སནོ་བེལ་གྱིས་རང་གི་མཚན་མོའི་འགྲུལ་
བཞུད་ཅིག་གི་རིང་རྩྭ་ཡན་དང་ལོ་ཏོག་གི་ས་བོན་བསྲེ་བསྲེ་བཏང་བ་གསར་རྟོགས་བྱུང༌། ལྐོག་གཡོ་
ངན་བྱུས་དེ་ལ་ལྐོག་འབྲེལ་བྱེད་མཁན་གྱི་ངང་ཕོ་ཞིག་གིས་ས྄ཁིའེ་ལེར་ལ་རང་གི་ནག་ཉེས་རང་གནོང་
ངོས་ལེན་བྱས་རྗེས་ལམ་སེང་དུག་དང་ལྡན་པའི་ཤིང་འབྲས་མིད་ནས་རང་སྲོག་བཅད། ད་ནི་སྲོག་
ཆགས་ཚང་མས་ཁོང་ཚོ་མང་པོ་ཞིག་ད་བར་དུ་ཡིད་ཆེས་པ་བཞིན་སནོ་བེལ་ལ་“དུད་འགྲོ་དཔའ་བོ། རིམ་
པ་དང་པོ།་རྩ་བ་ནས་ཐོབ་མེད་པ་གཞི་ནས་རྟོགས། འདི་ནི་བ་ཁང་གཡུལ་འགྱེད་ཀྱི་རྗེས་སུ་སནོ་བེལ་
ཁོ་རང་གིས་ཁྱབ་སྤེལ་བཏང་པའི་གཏམ་རྒྱུད་རང་རེད། དཔའ་རྟགས་སྤྲོད་རྒྱུ་ནི་ཕར་བཞག་ཁོས་གཡུལ་
སར་སྔར་མའི་ངང་ཚུལ་བཟུང་བར་སྐྱོན་བརྗོད་ཕོག་པ་རེད། སླར་ཡང་དེས་སྲོག་ཆགས་ཁ་ཤས་མགོ་
རྨོངས་པར་བྱས་ཀྱང༌། ཅུང་མ་འགོར་བར་ས྄ཁིའེ་ལེར་གྱིས་ཁོ་རང་ཚོའི་དྲན་པ་ལ་ནོར་འཕྱུག་བྱུང་
པ་ཡིད་ཆེས་ངེས་རྙེད་བཟོས།
སྟོན་ཁར་གློག་བསྐྱེད་རླུང་འཁོར་ལས་དགོས་པའི་ཐོག་སྟོན་བསྡུ་དེ་ཡང་ཧ་ལམ་དུས་མཚུངས་
སུ་བྱེད་དགོས་ཀྱང༌། ནུས་ཤུགས་ཡོད་རྒུ་རྩལ་དུ་སྤྲུགས་ཏེ་གློག་བསྐྱེད་རླུང་འཁོར་ནི་གྲུབ་པར་བྱས་
སོ།། འཕྲུལ་ཆས་ནི་ད་དུང་བཙུགས་མེད་ནའང་འཛུགས་སྐྲུན་གྲུབ་ཚར་བས་ཝིན་པཱར་གྱིས་དེ་ཉོ་བར་
གྲོས་མོལ་བྱེད་བཞིན་ཡོད། སྭནོ་བེལ་གྱི་ངོ་ལོག་དང་། ཉམས་མྱོང་ཞན་པོ། ཡོ་བྱད་རྙིང་པ། ལམ་
འགྲོ་ངན་པ་སོགས་དཀའ་ངལ་ཅི་འདྲ་ཆེ་རུང་ལས་ཀ་ནི་འཆར་འགོད་དུས་བཀག་ནང་ཚུན་ཏུ་གྲུབ་པ་
རེད! སྲོག་ཆགས་རྣམས་ནི་ཨ་ཐང་ཆད་ཀྱང་རང་གི་བླ་མེད་ཀྱི་ལག་རྗེས་ནི་ཐེངས་དང་པོར་རྩིག་
པ་ལས་ཀྱང་མིག་ལམ་དུ་མཛེས་པས། དེའི་མཐའ་སྐོར་དུ་བློ་སྤོབས་ཆེན་པོས་སྐོར་བ་བརྒྱབ། དེའི་
རྩིག་པ་ནི་སྔ་མ་ལས་ལྡབ་གཉིས་ཀྱིས་མཐུག་པས་ཐེངས་འདིར་འབར་རྫས་ལས་གཞན་གང་གིས་ཀྱང་
བརླགས་མི་རྙེད་པ་ཡིན! ཁོང་ཚོས་ཁོ་རང་ཚོས་ངལ་རྩོལ་ཇི་ལྟར་བྱས་ཏེ་གཉའ་ཆག་ཡིད་ཆད་གང་
ལ་ཁྱད་གསོད་བྱས་པ་དང་། རླུང་གཡོར་དང་གློག་འདོན་འཕྲུལ་འཁོར་བསྐོར་ཚེ་རང་གི་འཚོ་བ་ལ་
བར་ཁྱད་ཆེན་པོ་གང་ཞིག་བཟོ་རྒྱུ་ཡིན་པ་དེ་དག་ལ་བསམ་གཞིགས་བྱས་ཚེ། ཁོང་ཚོའི་ངལ་དུབ་ནི་
རྩ་ཡལ་དུ་ཕྱིན་པས་རྒྱལ་ཁའི་འབོད་སྒྲ་སྒྲོགས་བཞིན་གློག་བསྐྱེད་རླུང་འཁོར་དེའི་མཐའ་སྐོར་དུ་ས་ལྡིང་
གནམ་ལྡིང་བྱས། ནེཔོ་ལི་ཡོན་ནི་རང་གི་ཁྱི་དང་བྱ་ཕོ་གཞོན་པས་འཁོར་གཡོག་བྱས་ཏེ་ལས་ཀ་གྲུབ་
ཟིན་པ་དེར་རྟོག་ཞིབ་གནང་པར་འོང་ནས་སྲོག་ཆགས་ཚོར་ཁོ་རང་ཚོའི་གྲུབ་འབྲས་ལ་བསྔགས་བརྗོད་
བྱས་ཏེ། དེར་ནེཔོ་ལི་ཡོན་གློག་བསྐྱེད་རླུང་འཁོར་ཞེས་འདོག་རྒྱུ་ཡིན་པ་ཁྱབ་བསྒྲགས་བྱས།
ཉིན་གཉིས་ཀྱི་རྗེས་སུ། སྲོག་ཆགས་རྣམས་གཟན་ཁང་ནང་དམིགས་བསལ་གྱི་ཚོགས་འདུ་
ཞིག་ལ་འདུ་བསྐོངས་བྱས་ཏེ། ནེཔོ་ལི་ཡོན་གྱིས་ཁོས་ཤིང་སྤུངས་དེ་ཕརེ་ཊེརིཀ་ལ་བཙོང་ཟིན་པ་ཁྱབ་
བསྒྲགས་བྱས་པས་ཁོང་ཚོ་ཧ་ལས་ནས་སྨྲ་བའང་མེད་པར་གྱུར། སང་ཉིན་ཕརེ་ཊེརིཀ་ཡི་ཤིང་རྟ་འོང་
ནས་དེ་ཕར་འདྲུད་རྒྱུ་རེད། པིལ་ཀིང་ཊོན་དང་མཉམ་དུ་མཛའ་སེམས་ཡོད་པར་སྣང་པའི་དུས་སྐབས་
དེར་དངོས་དོན་དུ་ནེཔོ་ལི་ཡོན་ནི་ཕརེ་ཊེརིཀ་དང་མཉམ་དུ་གསང་པའི་མོས་མཐུན་བྱུང་ཡོད།
ཕོཀས྄་ཝུཊ་དང་མཉམ་དུ་ནི་འབྲེལ་བ་གཙང་ཆད་བྱས་པས་པིལ་ཀིང་ཊོན་ལ་དམའ་འབེབས་
ཀྱི་འཕྲིན་ཡིག་མང་པོ་བཏང་ཚར། ཕུག་རོན་ཚོས་པིནཅ་ཕིལེཊའི་གཞིས་ཀར་གཡོར་གཟུར་བྱས་ཏེ་
ཁོང་ཚོའི་འབོད་ཚིག་“ཕརེ་ཊེརིཀ་ཕམ་པར་རྒྱོབ།’ནི“པིལ་ཀིང་ཊོན་ཕམ་པར་རྒྱོབ།’ ལ་འགྱུར་བ་གཏོང་
བར་བཀའ་རྒྱ་བྱུང༌། དེ་དང་དུས་མཚུངས་སུ། ནེཔོ་ལི་ཡོན་གྱིས་སྲོག་ཆགས་ཚོར་དུད་འགྲོའི་གཞིས་
ཀ་ལ་ཚུར་རྒོལ་ཆེན་པོ་ཞིག་བྱ་རྒྱུའི་གཏམ་དེ་ནི་རྩ་བ་ནས་བདེན་པ་མ་ཡིན་པ་དང༌། ཕརེ་ཊེརིཀ་ཡིས་
རང་གི་སྲོག་ཆགས་ཚོའི་སྟེང་གནག་སེམས་བྱེད་པའི་གཏམ་དེ་ཚོར་ཧ་ཅང་སྒྲོ་བཏགས་བྱས་ཡོད་པ་ཚིག
ཐག་བཅད་ནས་བཤད། འཆལ་གཏམ་འདི་དག་ནི་ཧ་ལམ་སཱནོ་བེལ་དང་ཁོང་གི་གསང་ཉུལ་པ་ནས་
བྱུང་པ་རེད། སནོ་བེལ་ནི་ད་ལྟ་གང་ལྟར་ཡང་པིནཅ་ཕིལེཊ་གཞིས་ཀའི་ནང་ཡིབ་སྡོད་བྱས་མེད་པ་
དང༌། ཁོ་དངོས་འབྲེལ་བྱས་ན་དེར་རྩ་བ་ནས་སོང་མ་མྱོང་པས་ཁོ་རང་གིས་དངོས་ཡོད་དུ་ཕོཀས་ཝུཊ་
ལ་རྒས་ཕོགས་བླངས་ནས་རྒྱས་སྤྲོས་རན་པོར་སྡོད་བཞིན་ཡོད་པ་སྨྲས་བྱུང་པ་རེད།
ཕག་པ་ཚོ་ནི་ནེཔོ་ལི་ཡོན་གྱི་རྣམ་དཔྱོད་ལ་ཡིད་སྨོན་སྐྱེས། པིལ་ཀིང་ཊོན་དང་མཉམ་དུ་
མཛའ་སེམས་ཡོད་པའི་ཚུལ་གྱིས་ཁོས་ཕརེ་ཊེརིཀ་ལ་རིན་གོང་དབྱིན་སྒོར་བཅུ་གཉིས་སྤོར་དུ་བཅུག་
པ་ཡིན། སྭཁིའེ་ལེར་གྱིས་གང་ལྟར་ཡང་ནེ པོ་ལི་ཡོན་གྱི་བསམ་བློའི་སྤུས་ཀ་དག་པོ་ནི་ཕརེ་ཊེརིཀ་སོགས་
གང་ལའང་ཡིད་ཆེས་མི་བྱེད་པ་དེས་བསྟན་ཡོད་པར་བཤད། ཕརེ་ཊེརིཀ་ཡིས་ཤིང་ཆ་དེའི་རིན་འབབ་
ནི་དངུལ་ལེན་བྱུང་འཛིན་ཟེར་བ་ཤོག་ལྷེ་ཞིག་གི་སྟེང་དངུལ་སྤྲོད་དམ་བཅའི་ཁ་ཚིག་བྲིས་ཡོད་པ་ཞིག་
གིས་སྤྲོད་རྩིས་བྱས་རུང་ནེཔོ་ལི་ཡོན་ཧ་ཅང་སྤྱང་བོ་ཡིན་པས། ཁོས་ཤིང་ཆ་མ་འཁྱེར་པའི་སྔོན་དུ་དབྱིན་
སྒོར་ལྔ་ལོར་ངོ་མས་ཐོག་རིན་འབབ་གཙང་སྤྲོད་དགོས་པའི་འདུན་པ་བཏོན་པ་རེད། ཕརེ་ཊེརིཀ་ཡིས་
རིན་འབབ་ནི་སྤྲད་ཚར་བས་སྡོམ་དངུལ་དེས་གློག་བསྐྱེད་རླུང་འཁོར་གྱི་འཕྲུལ་ཆས་ཉོ་བར་ལྡང་ངེས་
ཡིན་པར་སྨྲ།
དེའི་སྐབས་སུ་ཤིང་ཚ་ནི་ཤིང་རྟས་མགྱོགས་པོར་ཕར་བསྐྱལ་གྱིན་ཡོད། དེ་བསྐྱལ་ཚར་དུས་
ཕརེ་ཊེརིཀའི་ཤོག་སྒོར་ལ་རྟོག་ཞིབ་བྱེད་སླད་གཟན་ཁང་གི་ནང་དམིགས་བསལ་གྱི་ཚོགས་འདུ་ཞིག་
འཚོགས་པ་རེད། ནེཔོ་ལི་ཡོན་ནི་བྱིན་རླབས་ཀྱི་འཛུམ་མདངས་སྟོན་གྱིན་རང་གི་ཐོབ་རྟགས་གཉིས་
བཏགས་ཏེ། སྡིངས་ཆའི་སྟེང་གཞིས་ཁང་ཐབ་ཚང་གི་དཀར་སྡེར་ཞིག་གི་ནང་གྲལ་དག་པོར་སྤུངས་
པའི་སྒོར་མོ་དེའི་འཁྲིས་སུ་སོག་ཕུང་ནང་ཉལ་མ་བསྙེས་སུ་བསྡད། སྲོག་ཆགས་རྣམས་ནི་ག་ལེར་བང་
བསྒྲིགས་ནས་བསྐྱོད་དེ་སོ་སོའི་ཡིད་མ་ཚིམས་པར་དེ་ལ་མིག་གིས་ཅེར། རྟ་རྒོད་བོགས་ཡིས་ནི་སྒོར་
མོ་དེ་དག་ལ་དྲི་མ་སྣོམ་པས། དངོས་པོ་དཀར་བོ་སྲབ་ཅིང་ཡང་བ་དེ་རྣམས་ནི་རང་གི་ཁ་དབུགས་ཀྱི་
ནང་གཡོ་འགུལ་བྱས་ཏེ་ཧྲག་ཧྲག་ཧྲག་བྱས།
ཉིན་གསུམ་གྱི་རྗེས་སུ་སྐད་ཅོར་འུར་ཅོར་ཧ་ལས་དགོས་པ་བྱུང༌། ཝིན་པཱར་གྱི་གདོང་གཤིས་
ཐལ་མདོག་ཏུ་གྱུར་ཏེ་རང་གི་ལྕགས་རྟ་ཡི་ཐོག་ལམ་ནང་དུ་ཡར་རྒྱུག་འོང་ནས་སྒོ་ར་ཡི་ནང་དེ་བསྐྱུར་
རྗེས་གཞིས་ཁང་གི་ནང་ཐད་ཀར་རྒྱུགས། ཡུད་ཙམ་གྱི་རྗེས་སུ་ནེཔོ་ལི་ཡོན་གྱི་ལས་ཤག་ནས་ཁོང་
ཁྲོའི་ངར་སྒྲ་དབུགས་སུབ་ཐེབས་པ་ཞིག་གྲག་པས། ཅི་ཞིག་བྱུང་ཟིན་པའི་གསར་གནས་ནི་གཞིས་
ཀའི་ནང་མེ་ལྕེ་ལྟར་མཆེད། ཤོག་སྒོར་ནི་རྫུན་མ་རེད! ཕརེ་ཊེརི ཀ་ལ་ཤིང་ཆ་རང་དགར་ཐོབ་པ་
རེད!
ནེཔོ་ལི་ཡོན་གྱིས་ལམ་སེང་སྲོག་ཆགས་ཚང་མ་མཉམ་དུ་བསྐོངས་ཏེ། ཕརེ་ཊེརིཀ་ལ་ཉེས་
ཆད་སྲོག་ཐོག་ཏུ་བཏང་བ་སྐད་ངན་བརྒྱབ་ནས་ཁྱབ་བསྒྲགས་བྱས་པ་མ་ཟད། ཕརེ་ཊེརིཀ་འཇུ་བཟུང་
བྱས་ཚེ་གསོན་བཙོས་བྱེད་ངེས་ཡིན་པ་སྨྲ། དེ་དང་ཆབས་ཅིག་ཏུ་ཁོས་སྲོག་ཆགས་རྣམས་ལ་ངོ་ལོག་
པའི་བྱ་སྤྱོད་འདིའི་རྗེས་སུ་དེ་ལས་སྡུག་པ་གང་ཡང་ཡོང་སྲིད་པའི་སྔོན་བརྡ་བཏང༌། ཕརེ་ཊེརིཀ་དང་
ཁོང་གི་ལག་གཡོག་ཚོས་དུས་ཚོད་གང་ཞིག་ཏུ་སྔ་མ་ནས་བྱེད་འཆར་ཡོད་པ་བཞིན་ཚུར་རྒོལ་བྱེད་ངེས་
རེད། གཞིས་ཀ་ལ་འོང་སའི་ལམ་ཁ་ཚང་མར་སོ་ལྟ་ཁང་བཙུགས་ཤིང་། དེས་མི་ཚད་པིལ་ཀིང་ཊོན་
དང་འབྲེལ་བ་བསྐྱར་འཛུགས་བྱ་སླད་ཕོཀས་ཝུཊ་ལ་འདུམ་སྒྲིག་གི་བརྡ་འཕྲིན་སྐྱེལ་བར་ཕུག་རོན་བཞི་
ཕོ་ཉར་བརྫངས།
ཚུར་རྒོལ་ནི་ཕྱིའི་ཉིན་མོ་དེ་ག་རང་དུ་བྱུང༌། སྲོག་ཆགས་ཚང་མས་ཞོགས་ཟས་ཟ་སྐབས།
བྱ་ར་བ་རྣམས་ནང་དུ་རྒྱུག་འོང་སྟེ་ཕརེ་ཊེརི ཀ་དང་ཁོང་གི་རྒྱབ་སྐྱོར་བ་རྣམས་ལྕགས་ཀྱི་རྒྱལ་སྒོ་བརྒྱུད་
ནས་འོངས་ཟིན་པའི་གནས་ཚུལ་བརྗོད། སྲོག་ཆགས་རྣམས་དཔའ་ངར་ཆེན་པོའི་ངང་ཁོང་ཚོ་དང་ཐུག་
པར་མདུན་དུ་བསྐྱོད་རུང་། ཐེངས་འདིར་བ་ཁང་གཡུལ་འགྱེད་ལྟར་ཁོང་ཚོར་རྒྱལ་ཁ་ལས་སླ་བོར་
ཐོབ་མེད། མི་བཅོ་ལྔར་མེ་མདའ་དྲུག་ཡོད་པ་དང༌། མདའ་རྒྱང་གང་གི་ནང་སླེབས་མ་ཐག་ཁོང་ཚོས་
མེ་མདའ་གང་བྱུང་འཕངས་བྱུང༌། ནེཔོ་ལི་ཡོན་དང་བོགས་ཡིས་ཁོང་ཚོ་ལ་སྟོབས་ཤུགས་བསྐྱེད་པར་
སྐུལ་ལྕག་བྱས་རུང༌། སྲོག་ཆགས་རྣམས་ཀྱིས་ནི་འབར་གས་འཇིགས་སུ་རུང་བ་དང་མདེའུ་ཟུག་རྔུ་
ཆེ་བ་ལ་གདོང་ལེན་བྱེད་མ་ཐུབ་པས་ཡུད་ཙམ་གྱི་རྗེས་སུ་ཕྱིར་བཤིག་བྱ་དགོས་བྱུང༌། ཁོང་ཚོ་མང་
པོ་ཞིག་ལ་རྨས་སྐྱོན་ཕོག་ཚར་འདུག ཁོང་ཚོས་གཞིས་ཀའི་ཁང་ཁྱིམ་གྱི་ནང་ཉེན་གཡོལ་བྱས་ཏེ་མཛེར་
ཁུང་དང་སེར་ཁ་ནས་ཕྱི་ལོགས་སུ་ལྐོག་ལྟ་བྱས། གློག་བསྐྱེད་རླུང་འཁོར་ཐེ་བའི་ས་རྒྱ་ཆེན་པོ་དེ་ཧྲིལ་
པོ་དགྲ་ལག་ཏུ་ལྷུང་ཚར། གནས་སྐབས་ཀྱི་རིང་ནེཔོ་ལི་ཡོན་ཡང་མགོ་འཐོམས་ཡོད་པ་འདྲ། ཁོས་
རང་གི་རྔ་མ་རེངས་པོ་ཤེད་ཀྱིས་གཡུག་བཞིན་ཚིག་གཅིག་ཀྱང་མི་སྨྲ་པར་ཡར་འགྲོ་མར་འགྲོ་བྱེད་ཀྱིན་
ཕོཀས་ཝུཊ་ཡི་ཕྱོགས་སུ་སེམས་པ་གཅོང་པོའི་མིག་ལྟ་བྱེད། གལ་སྲིད་པིལ་ཀིང་ཊོན་དང་ཁོང་གི་མིས་
ཁོང་ཚོ་ལ་རོགས་རམ་བྱས་ཚེ་ཉིན་མོ་དེར་ད་དུང་རྒྱལ་ཁ་ཐོབ་སྲིད་རུང༌། གནས་སྐབས་འདིར་སྔ་ཉིན་
ཕར་བརྫངས་པའི་ཕུག་རོན་བཞི་པོ་ཕྱིར་ལྷགས་པ་དང༌། ཁོང་ཚོ་གཅིག་གིས་པིལ་ཀིང་ཊོན་ནས་ཤོག་
དུམ་ཞིག་འཁྱེར་འོང་ཡོད། དེའི་སྟེང་དུ་“ཁྱེད་ལ་ཏག་ཏག་རེད་འདུག’ཅེས་ཞ་སྨྱུག་གིས་བྲིས་འདུག
གནས་སྐབས་འདིར་ཕརེ་ཊེརིཀ་དང་ཁོང་གི་མི་རྣམས་གློག་བསྐྱེད་རླུང་འཁོར་འཁྲིས་སུ་བསྡད་
བྱུང་བས། སྲོག་ཆགས་ཚོས་བློ་འཚབ་ཀྱིས་ཅ་ཅོ་སྒྲོགས་ཀྱིན་ཁོང་ཚོར་མིག་གིས་བལྟས། མི་གཉིས་
ཀྱིས་ལྕགས་མདུང་དང་ཐོ་བ་ཆེན་པོ་ཕྱིར་བཏོན་ནས་གློག་བསྐྱེད་རླུང་འཁོར་བརྡལ་བཤིག་གཏོང་རྒྱུའི་
གྲ་སྒྲིག་བྱེད་ཀྱིན་འདུག
‘དཔེ་སྲིད་ཀྱི་མ་རེད!’ ནེཔོ་ལི་ཡོན་གྱིས་སྨྲ་དོན། ‘ང་ཚོས་རྩིག་པ་ཧ་ཅང་མཐུག་པོ་བརྒྱབ་
ཡོད། ཁོང་ཚོས་བདུན་ཕྲག་གཅིག་གི་རིང་ཡང་དེ་གཏོར་ཐུབ་ཀྱི་མ་རེད། བློ་མཐུན་ཚོ། དཔའ་བསྐྱེད་
དང!
འོན་ཀྱང་། བོང་བུ་བེན་ཇ་མིན་གྱིས་མི་ཚོའི་བྱེད་སྟངས་ལ་བློ་རྩེ་གཅིག་སྒྲིམ་གྱི་ངང་ལྟ་བཞིན་
པ་རེད། ལྕགས་མདུང་དང་ཐོ་བ་ཐོགས་པ་དེ་གཉིས་ཀྱིས་གློག་བསྐྱེད་རླུང་འཁོར་གྱི་རྩིག་རྨང་གི་ནང་
ཁུང་བུ་ཞིག་འབིགས་བཞིན་འདུག ག་ལེར་ཧ་ལམ་དང་བ་བརྟས་པ་དང་འདྲ་བར་བེན་ཇ་མིན་གྱིས་
རང་གི་མགོ་བོ་རིང་པོ་དེ་ལྕོག་ལྕོག་བྱས།
‘ངས་དེ་ལྟར་བསམ་བྱུང་།’ ཁོས་སྨྲ་དོན། ‘ཁྱེད་རྣམས་ཀྱིས་ཁོང་ཚོས་གང་བྱེད་ཀྱིན་ཡོད་
པ་མི་མཐོང་ངམ། ཁོང་ཚོས་ཨུ་ཁུང་དེའི་ནང་དུ་འབར་རྫས་འཇོག་རྒྱུ་རེད།
སྲོག་ཆགས་རྣམས་ནི་འཇིགས་སྐྲག་དང་བཅས་སྒུག་ནས་བསྡད། ད་ལྟ་ཁང་པའི་གབ་སྐྱིབས་
ལས་ཕྱི་རོལ་དུ་ཉེན་མཆོང་བྱེད་མི་ཐུབ་པ་ཡིན། སྐར་མ་ཁ་ཤས་ཀྱི་རྗེས་སུ་མི་རྣམས་ནི་ཕྱོགས་བཞི་
མཚམས་བརྒྱད་དུ་རྒྱུག་ཕྱིན། དེའི་མཇུག་ཏུ་འུར་སྒྲ་དྲག་པོ་ཞིག་བྱུང་པས་ཕུག་རོན་རྣམས་ནི་ནམ
མཁར་འཚུབ་འཁྱོམ་བྱས་པ་དང་ནེཔོ་ལི་ཡོན་ཕུད་སྲོག་ཆགས་ཚང་མ་གཟུགས་པོ་ཁ་སྤུབ་ཏུ་ཉལ་ནས་
རང་གི་མགོ་བོ་ལག་པས་བཀབ། ཁོང་ཚོ་ཡང་བསྐྱར་ཡར་ལངས་དུས་གློག་བསྐྱེད་རླུང་འཁོར་ཡོད་
སར་དུ་ནག་ཆེན་པོ་ཞིག་འཕྱུར་བཞིན་འདུག ག་ལེར་དེ་ལྷགས་རླུང་གིས་ཕར་དེད་དུས། གློག་བསྐྱེད་
རླུང་འཁོར་ནི་རྩ་བྲལ་ཤུལ་མེད་དུ་གྱུར་ཟིན!
འདི་མཐོང་པས་སྲོག་ཆགས་རྣམས་ཀྱི་བློ་སྟོབས་ནི་རྒྱས། ཁོང་ཚོས་དུས་སྐད་ཅིག་མའི་སྔ་
རོལ་དུ་ཚོར་བའི་འཇིགས་སྣང་དང་འུ་ཐུག་ཐབས་ཟད་ནི་བྱ་སྤྱོད་ཐ་ཤལ་པ་དེའི་ཁ་གཏད་དུ་ལངས་པའི་
ཁོང་ཁྲོའི་ནང་ནུབ་པ་རེད། འཁོན་ལན་གྱི་སླད་དུ་སྐད་ཆེན་པོ་ཞིག་བརྒྱབ་སྟེ་བཀོད་འདོམས་ཅི་ཡང་
མེད་པར་ཁོང་ཚོ་མཉམ་དུ་མདུན་དུ་རྒྱུགས་ནས་དགྲ་བོའི་གདོང་བཀག ཐེངས་འདིར་མདེའུ་ངམ་ནག་
ནི་ཁོང་ཚོའི་ལུས་སྟེང་དུ་སེར་བ་ལྟར་བབས་བྱུང་ཡང་སྣང་འཇོག་བྱས་མེད། དམག་འཐབ་དེ་ནི་གདུག་
རྩུབ་ཆེ་ཞིང་སེམས་སྐྱོ་བ་ཞིག་ཡིན། མི་རྣམས་ཀྱིས་མེ་མདའ་ཡང་ཡང་འཕངས་ཏེ་སྲོག་ཆགས་རྣམས་
ཧ་ཅང་ཐག་ཉེ་བོར་བཅར་དུས་རང་གི་དབྱུག་པ་དང་ཀོ་ལྷམ་མཁྲེགས་པོས་ཤུགས་གཞུ་བྱས། ཧ་ལམ་
སྲོག་ཆགས་ཚང་མར་རྨས་སྐྱོན་ཕོག་སྟེ་བ་མོ་ཞིག་དང༌། ལུག་གསུམ། ངང་པ་གཉིས་བཅས་ལ་སྲོག་
སྐྱོན་བྱུང༌། རྒྱབ་ལོགས་ནས་དམག་ཇུས་བཀོད་གཤོམ་བྱེད་བཞིན་པའི་ནེཔོ་ལི་ཡོན་ལ་ཡང་མདེའུ་ཞིག་
ཕོག་པས་རང་གི་རྔ་མའི་རྩེ་མོ་བཏོག མི་རྣམས་ལ་ཡང་རྨས་སྐྱོན་མ་ཐེབས་པ་ག་ལ་ཡིན། ཁོང་ཚོ་
མི་གསུམ་ལ་རྟ་རྒོད་བོགས་ཡིས་འཕྲས་བརྒྱབ་ནས་མགོ་བོ་བཅག་པ་དང༌། གཞན་པ་ཞིག་ལ་བ་ཕྱུགས་
ཞིག་གི་མགོ་རྭས་བརྡུངས་བས་གྲོད་ཁོག་བཤགས་པ། གཞན་པ་ཞིག་གི་རྐང་སྣམ་ནི་ཧ་ལམ་ཁྱི་མོ་ཇེས་
སཱི་དང་བ་ལེའེ་བེེལ་གཉིས་ཀྱིས་དབྲལ་རལ་བཏང་བ་སོགས་བྱུང་ཡོད། ལྕང་ལྕུག་ར་བའི་འོག་ཏུ་སྒུག་
ར་བྱེད་དུ་བཅུག་པའི་ནེཔོ་ལི་ཡོན་གྱི་སྐུ་སྲུང་པ་ཁྱི་དགུ་པོ་གློ་བུར་དུ་ངར་སྐད་དྲག་པོ་བརྒྱབ་སྟེ་མི་རྣམས་
ཀྱི་གཞོགས་སུ་བཅར་དུས་ཁོང་ཚོར་དངངས་འཚབ་སྐྱེས། ཁོང་ཚོས་རང་ཉིད་ལ་ཕྱོགས་ཡོངས་ནས་
གཅུར་རྡུང་ཁེལ་བའི་ཉེན་ཁ་མཐོང་ཞིང་། གནས་ཚུལ་མི་ལེགས་པས་ཕརེ་ཊེརིཀ་ཡིས་རང་གི་མི་རྣམས་
ཕྱིར་ཐོན་པར་སྐད་ཆེན་བརྒྱབ་པས། ཡུད་ཙམ་གྱི་རྗེས་སུ་དགྲ་བོ་སྡར་མ་ནི་སྲོག་མགོ་གང་ཐོན་གྱིས་
ཕྱིར་བལྟས་མེད་པར་བྲོས་ཕྱིན། སྲོག་ཆགས་རྣམས་ཀྱིས་ནི་ཞིང་འདབས་སུ་མར་རྗེས་འདེད་བཏང་
སྟེ་ཁོང་ཚོ་ཚེར་ར་བརྒྱུད་ནས་བྲོས་འགྲོ་སྐབས་མཐའ་མའི་རྡོག་གཞུ་བརྒྱབ།
ཁོང་ཚོར་དེ་ལྟར་རྒྱལ་ཁ་ཐོབ་རུང་རང་ཉིད་ནི་ངལ་ཞིང་དུབ་སྟེ་གཟུགས་པོ་ལས་ཁྲག་འཛག་
བཞིན་ཡོད། ག་ལེར་ཁོང་ཚོ་གཞིས་ཀའི་ཕྱོགས་སུ་ཕྱིར་འཐེང་འགྲོ་རྒྱག་སྐབས། རང་ཉིད་ཀྱི་གྲོངས་
ཟིན་པའི་བློ་མཐུན་རྣམས་ས་སྟེང་དུ་འགྱེལ་ཡོད་པ་མཐོང་དུས་ཁ་ཤས་ལ་ནི་མིག་ཆུ་བྱུང༌། ཁོང་ཚོ་ཡུད་
ཙམ་གྱི་རིང་སྔོན་མ་གློག་བསྐྱེད་རླུང་འཁོར་གནས་སའི་ས་ཆ་དེར་ཡིད་མུག་པའི་ངང་ཁུ་སིམ་མེར་ལངས་
ནས་བསྡད། རེད་ཡ། དེ་ནི་འཇིག་ཟིན་པ་རེད། རྩིག་རྨང་ལའང་གཏོར་བཤིག་ཐེབས་ཡོད་པས་ཧ་
ལམ་ཁོང་ཚོའི་ངལ་རྩོལ་གྱི་རྗེས་ཤུལ་ཙམ་ཡང་ལུས་ཡོད་པ་མ་རེད! ཁོང་ཚོས་དེ་བསྐྱར་རྩིག་བྱེད་
ཚེ། སྔ་མ་བཞིན་གས་གཏོར་ཐེབས་པའི་རྡོ་རྣམས་ཀྱང་བེད་སྤྱོད་བྱེད་མི་རུང་སྟེ། ཐེངས་འདིར་རྡོ་
རྣམས་ཀྱང་ཡལ་ཟིན་པས་ཡིན། འབར་གས་ཀྱི་ཤུགས་ཀྱིས་དེ་དག་ནི་ལེ་དབར་གྱི་ས་ཁད་རིང་པོར་
གཡུགས་བསྐྱུར་བྱས་པས་གློག་བསྐྱེད་རླུང་འཁོར་ནི་རྩ་བ་ནས་མ་རྩིག་པ་དང་ཨ་ན་མ་ན་རེད།
ཁོང་ཚོ་གཞིས་ཀ་དང་ཉེ་བར་བཅར་སྐབས། འཛིང་མོའི་རིང་གར་སོང་ཆ་མེད་དུ་གྱུར་
པའི་སྭཁིའེ་ལེར་ནི་ཡིད་ཚིམ་པའི་འཛུམ་མདངས་དང་བཅས་རང་གི་རྔ་མ་ཕར་གཡུག་ཚུར་གཡུག་
བྱེད་ཀྱིན་ཁོང་ཚོའི་སར་མཆོང་རྒྱག་བརྒྱབ་ནས་བསླེབས་བྱུང་བ་དང༌། སྲོག་ཆགས་ཚོས་གཞིས་ཁང་
གི་ཕྱོགས་ནས་མེ་མདའི་ལྡིར་སྒྲ་ཆེན་པོ་ཞིག་གྲག་པ་ཐོས།
‘མེ་མདའ་དེ་ཅིའི་ཕྱིར་འཕངས་སམ།’, བོགས་ཡིས་དྲིས།
‘ང་ཚོའི་རྒྱལ་ཁ་ལ་དགའ་སྟོན་རྟེན་འབྲེལ་ཞུ་བར!’,ས྄ཁིའེ་ལེར་གྱིས་ལན་བཏབ།
‘རྒྱལ་ཁ་གང་,བོགས་ཡིས་དྲིས། ཁོའི་རྟིང་ལྕགས་ཤིག་བོར་བརླག་ཤོར་ཞིང༌། རྨིག་
པ་ལ་སེར་ཁ་གས་པ་དང་རང་གི་རྐང་པའི་སྟེང་མདེའུ་བཅུ་སྐོར་ཞིག་ཕོག་པས་པུས་མོ་ལས་ཁྲག་འཛགས་
ཀྱིན་ཡོད།
‘ བློ་མཐུན། རྒྱལ་ཁ་གང་ང་ཚོས་ས་འདི་ནས་-ང་ཚོས་དུད་འགྲོའི་གཞིས་ཀའི་ས་རྩ་
ཆེན་འདི་ནས་དགྲ་བོ་ཕར་བསྐྲད་པ་མ་རེད་དམ།
‘ཡིན་ནའང་ཁོང་ཚོས་ང་ཚོས་ལོ་ངོ་གཉིས་ཀྱི་རིང་བརྩིགས་པའི་གློག་བསྐྱེད་རླུང་འཁོར་གཏོར་
བཤིག་བཏང་བ་རེད!
‘དེར་གནད་འགག་འདུག་གམ། ང་ཚོས་གློག་བསྐྱེད་རླུང་འཁོར་གཞན་ཞིག་རྩིག་ཆོག་
གི་རེད། ང་ཚོར་འདོད་པ་ཡོད་ཚེ་གཅིག་གིས་མ་ཚད་དྲུག་ཀྱང་རྩིག་ན་འགྲིག་གི་རེད། བློ་མཐུན།
ཁྱེད་རང་གིས་ང་ཚོའི་བྱས་རྗེས་རླབས་པོ་ཆེར་རྗེས་སུ་ཡི་རང་བྱེད་ཤེས་ཀྱི་མི་འདུག དགྲ་བོས་ང་
ཚོ་ལངས་སྡོད་སའི་ས་ཆ་འདི་རང་བཙན་བཟུང་བྱས་པ་རེད། ད་ལྟ་བློ་མཐུན་ནེཔོ་ལི་ཡོན་གྱི་ཡང་
དག་པའི་དབུ་འཁྲིད་ལ་བརྟེན་ནས་ང་ཚོར་འདི་ཚང་མ་རང་འཇགས་ཐོབ་པ་རེད!
‘བྱས་ན། ང་ཚོར་སྔོན་མ་གང་ཡོད་པ་དེ་ཡང་བསྐྱར་ཐོབ་པ་རེད་ྟབོགས་ཡིས་སྨྲས།
སྭཁིའེ་ལེར་གྱིས་“དེ་ནི་ང་ཚོའི་རྒྱལ་ཁ་རེད་”ཟེར།
ཁོང་ཚོ་སྒོ་རའི་ནང་དུ་རྐང་པ་འཐེང་གིན་ཕྱིན། བོགས་ཡི་རྐང་པའི་ནང་ཟུག་པའི་མདེའུ་
ཡིས་ན་ཟུག་ཚད་མེད་བཏང༌།ྋ ཁོས་རང་གི་མདུན་དུ་རྩིག་རྨང་ནས་འགོ་ཚུགས་ཏེ་གློག་བསྐྱེད་རླུང་
འཁོར་བསྐྱར་རྩིག་བྱེད་པའི་ངལ་ལས་ལྕི་མོ་དེ་ཡོད་པ་མཐོང་པས་སེམས་ཁོངས་སུ་ལས་འགན་དེར་
གྲ་སྒྲིག་བྱས་ཡོད་རུང༌། ཐེངས་དང་པོའི་རིང་ཁོ་ནི་ལོ་བཅུ་གཅིག་ལ་སོན་པས་རང་གི་ཤ་རྒོད་ཆེན་
པོ་ནི་སྔོན་མ་ལྟར་ཡིན་མི་སྲིད་པ་གཞི་ནས་བློ་ངོར་འཆར་པ་རེད།
འོན་ཀྱང་། སྲོག་ཆགས་རྣམས་ཀྱིས་ནི་དར་ཆ་ལྗང་ཁུ་བསྒྲེངས་པ་མཐོང་ཞིང་མེ་མདའ་ཡང་
ཡང་ཐེངས་བདུན་ལ་འཕེན་པ་མ་ཟད། ནེཔོ་ལི་ཡོན་གྱིས་ཁོང་ཚོའི་བྱ་སྤྱོད་ལ་བཀྲ་ཤིས་བདེ་ལེགས་
ཞུ་བའི་གསུང་བཤད་ཐོས་དུས། གང་ལྟར་ཡང་ཁོང་ཚོར་རྒྱལ་ཁ་ཆེན་པོ་ཞིག་ཐོབ་བྱུང་པར་སྣང་། དམག་
སར་གྲོངས་པའི་དུད་འགྲོ་རྣམས་ལ་ནི་སྐུ་ཕུང་སྐྱེལ་བའི་ཆོ་ག་རྒྱ་ཆེ་གཟབ་རྒྱས་བྱས་ཤིང༌། རྟ་རྒོད་
བོགས་དང་རྒོད་མ་ཁལོ་བར་གྱིས་སྐུ་ཕུང་འདྲེན་བྱེད་ཤིང་རྟ་ཞིག་འཐེན་ཏེ། ནེཔོ་ལི་ཡོན་རུ་སྒྲིག་གྲལ་
བསྟར་དེའི་འགོར་ཞབས་ཐང་དུ་ཕེབས། ཉི་མ་ཧྲིལ་པོ་གཉིས་ལ་དགའ་སྟོན་རྟེན་འབྲེལ་བྱས་ཏེ་གླུ་གཞས་
ལེན་པ་དང༌། གཏམ་བཤད་བྱེད་པ། མེ་མདའ་འཕེན་པ་སོགས་བྱས་ཏེ། སྲོག་ཆགས་ཚང་མར་དམིགས་
བསལ་གྱི་སྐྱེས་སུ་ཀུ་ཤུ་རེ་དང༌། བྱ་བྱེའུ་རྣམས་ལ་མ་རྨོས་ལོ་ཏོག་ཁྱོར་བ་གང་རེ། ཁྱི་རྣམས་ལ་ཀ་
ར་གོ་རེ་གསུམ་རེ་བཅས་གསོལ་བསྩལ་གནང༌། འཐབ་འཛིང་དེར་གློག་བསྐྱེད་རླུང་འཁོར་དམག་འཁྲུག་
ཏུ་འབོད་རྒྱུ་ཡིན་པ་དང༌། ནེཔོ་ལི་ཡོན་གྱིས་བྱས་རྗེས་ཀྱི་གཟེངས་རྟགས་གསར་བ་ཞིག་སྟེ་དྲན་བྱང་
ལྗང་ཁུའི་གོ་རིམ་གསར་བཟོ་བྱས་པ་དེ་ཁོས་ཁོ་རང་ལ་གསོལ་བསྩལ་བྱས་པ་ཁྱབ་བསྒྲགས་བྱས། སྤྱིར་
བཏང་གི་དགའ་ཚོར་གྱི་ཁྲོད་དུ་ཤོག་སྒོར་གྱི་དོན་རྐྱེན་བཀྲ་མ་ཤིས་པ་དེ་ནི་བརྗེད་ཟིན་པ་རེད།
ཕག་པ་ཚོས་གཞིས་ཁང་གི་ས་དོང་ཁང་མིག་ནང་ནས་ཨ་རག་སྒམ་ཆུང་ཞིག་རྙེད་པ་དེ་ནི་
འདི་ལས་ཉིན་ཁ་ཤས་ཀྱི་རྗེས་སུ་ཡིན། ཁང་པ་དེར་ཐེངས་དང་པོར་བཅའ་སྡོད་བྱེད་སྐབས་དེ་མིག་
ལམ་དུ་ཐོགས་མེད། ཡ་མཚན་པ་ཞིག་ལ། མཚན་མོར་གཞིས་ཁང་ནས་གླུ་གཞས་སྐད་ཆེན་པོས་གཏོང་
ལེན་བྱེད་པ་དེར་“དབྱིན་ཡུལ་གྱི་སྲོག་ཆགས་ཀྱི་སྒྲ་གདངས་འདྲེས་ཡོད་པ་རེད། ཆུ་ཚོད་དགུ་དང་
ཕྱེད་ཀའི་སྟེང་ནེཔོ་ལི་ཡོན་གྱིས་སྐུ་ཞབས་ཇོནས྄འི་ཞྭ་མོ་རྙིང་པ་གྱོན་ཏེ་ལྟག་སྒོ་ལས་ཐོན་ནས་མྱུར་མོར་
སྒོ་རའི་ནང་མཆོང་བརྒྱུགས་བྱས་རྗེས། ཡང་བསྐྱར་ནང་ལོགས་སུ་འཛུལ་ཕྱིན་པ་གསལ་བོར་མཐོང།
ཡིན་ནའང༌། ཞོགས་པར་ཕག་པ་གཅིག་ཀྱང་རིག་རྒྱུ་མེད་པས་གཞིས་ཁང་ནི་ཧ་ཅང་ཁུ་སིམ་མེར་གནས།
སྭཁིའེ་ལེར་ནི་ན་ཚ་ལྕི་མོ་གང་ཞིག་གིས་གདུང་པའི་ཉམས་འགྱུར་དང་བཅས་མིག་མདངས་ཤོར་ཞིང་
རྔ་མ་དཔྱངས་བསྣར་གྱིས་སེམས་པ་སྐྱོ་པོར་ག་ལེར་ཕྱིར་བཏོན་དུས་ཧ་ལམ་ཆུ་ཚོད་དགུ་པ་ཡོལ་ཟིན།
ཁོས་སྲོག་ཆགས་རྣམས་མཉམ་དུ་བསྐོངས་ཏེ་རང་ལ་གནས་ཚུལ་ཆེས་ངན་པ་ཞིག་འཆད་རྒྱུ་ཡོད་པ་སྨྲས།
བློ་མཐུན་ནེཔོ་ལི་ཡོན་ནི་འཆི་གྲབས་ཡོད་པ་རེད!
མྱ་ངན་གྱི་ཆོ་ངེ་ཞིག་དྲག་ཏུ་འཕྱུར། གཞིས་ཁང་གི་སྒོའི་ཕྱི་ལོགས་སུ་རྩྭ་སྐྱ་བཏིང་སྟེ་སྲོག་
ཆགས་རྣམས་ནི་རྐང་རྩེ་ནས་འཇབ་འགྲོ་བྱས། མིག་ཟུང་མཆི་མས་ལྟེམས་ཀྱིན་ཀལ་ཏེ་ཁོང་ཚོའི་དབུ་
འཁྲིད་ལྔ་ལམ་དུ་གྱུར་ཚེ་ཁོང་ཚོས་ཅི་བྱེད་དགོས་ངེས་ཡིན་པ་ཕན་ཚུན་ལ་དྲི་བ་དྲིས། སྭནོ་བེལ་གྱིས་
གང་ལྟར་ཡང་ནེཔོ་ལི་ཡོན་གྱི་ཟ་མའི་ནང་དུག་འདེབས་ཐབས་བྱས་པའི་འཆལ་གཏམ་ཞིག་ཕྱོགས་ཡོངས་
སུ་ཁྱབ་པ་རེད། ཆུ་ཚོད་བཅུ་གཅིག་གི་སྟེང་སྭཁིའེ་ལེར་ཁྱབ་བསྒྲགས་གཞན་ཞིག་བྱེད་པར་ཕྱིར་འོང་
སྟེ། འཇིག་རྟེན་འདིའི་མཐའ་མའི་བྱེད་སྒོ་ལྟ་བུར་བློ་མཐུན་ནེཔོ་ལི་ཡོན་གྱིས་ཆང་རག་འཐུང་ཚེ་ཉེས་
པ་སྲོག་ཐོག་ཏུ་གཏོང་དགོས་པའི་བཀའ་རྒྱ་ནན་བོ་གནང་པར་བརྗོད།
དགོང་དྲོར། གང་ལྟ་ནའང་ནེཔོ་ལི་ཡོན་ནི་ཕྲན་བུ་ཇེ་ལེགས་སུ་ཕྱིན་པས། ཕྱིའི་ནང་མོར་
སཁིའེ་ལེར་གྱིས་ཁོར་དྲག་སྐྱེད་འབྱུང་བཞིན་པ་ཁོང་ཚོར་སྨྲས། ཉིན་མོ་དེའི་དགོང་དྲོར་ནེཔོ་ལི་ཡོན་
ནི་ཕྱིར་ལས་ཀར་འོང་ཞིང་། ཕྱིའི་ཉིན་མོ་དེར་ཁོས་ཝིན་པཱར་ལ་ཝིལ་ལིན་ཊོན་ནས་ཆང་རག་བསྙལ་
བཙག་སྐོར་གྱི་དེབ་ཆུང་འགའ་ཉོ་བར་མངགས་པ་ཤེས་རྟོགས་བྱུང༌། བདུན་ཕྲག་ཅིག་གི་རྗེས་སུ། ནེཔོ་
ལི་ཡོན་གྱིས་དེ་སྔོན་ལས་ཡོལ་བྱེད་པའི་སྲོག་ཆགས་ཚོའི་རྩྭ་ས་ལྟ་བུར་སིལ་སྡོང་ར་བའི་རྒྱབ་ལོགས་སུ་
ཐང་ཆུང་ཞིག་ལོགས་སུ་བཞག་པ་དེར་ས་རྨོ་རྒྱག་པའི་བཀའ་བཀོད་བྱས། སྤང་ཐང་དེའི་ས་བཅུད་ཉམས་
པས་སོན་རྩྭ་བསྐྱར་འདེབས་བྱེད་རྒྱུའི་ཁྱབ་བསྒྲགས་བྱས་རུང༌། ནེཔོ་ལི་ཡོན་གྱིས་དེ་ལ་ནས་འདེབས་
འཆར་ཡོད་པ་རྗེས་སུ་ཤེས་རྟོགས་བྱུང༌།
དུས་སྐབས་འདིར་སུ་གང་གིས་ཀྱང་དོན་རྟོགས་པར་དཀའ་པའི་དོན་རྐྱེན་ཡ་མཚན་པོ་ཞིག་
བྱུང་པ་རེད། མཚན་མོ་ཞིག་གི་ཆུ་ཚོད་བཅུ་གཉིས་ཙམ་ལ་སྒོ་རའི་ནང་དུ་ཁྲོག་སྒྲ་ཆེན་པོ་ཞིག་གྲགས་
པས་སྲོག་ཆགས་རྣམས་རང་གི་ཁང་ར་ནས་ཕྱིར་རྒྱུག་ཕྱིན་པ་ཡིན། དེ་ནི་ཟླ་བཀྲག་བཀྲ་བའི་མཚན་
མོ་ཞིག་རེད། ཤིང་སྐས་ཤིག་གདམ་པ་བདུན་བྲིས་ཡོད་སའི་གཟན་ཁང་ཆེན་མོའི་རྩིག་སྣེའི་གྱང་རྟིང་
དུ་དུམ་བུ་གཉིས་སུ་གྱུར་ཞིང༌། ས྄ཁིའེ་ལེར་ནི་གནས་སྐབས་ཀྱི་རིང་ཅི་ཞིག་གིས་གཞུས་ནས་དྲན་པ་
འཐོར་པ་ལྟར་དེའི་འཁྲིས་སུ་རྐང་ལག་བརྐྱངས་ཏེ་གན་རྐྱལ་དུ་བསྒྱེལ་ཡོད་པ་དང༌། གནས་དེ་དང་མི་
རིང་པའི་སར་ལྒང་བཞུ་ཞིག་དང་བཀྲག་རྩི་བྱུགས་བྱེད་ཕག་ཟེ་ཞིག མགོ་རྟིང་སློག་པའི་ཚོན་དཀར་
རྫ་སྣོད་ཅིག་བཅས་ཡོད་པ་རེད། ཁྱི་རྣམས་ཀྱིས་ལམ་སེང་སཱཁིའེ་ལིར་གྱི་མཐའ་བསྐོར་ཏེ་ཁོས་གོམ་
པ་སྤོ་ཐུབ་ཙམ་བྱུང་སྐབས་ཕྱིར་གཞིས་ཁང་ལ་སྲུང་སྐྱེལ་བྱས། གང་ཡང་མི་སྨྲ་རུང་དོན་རྟོགས་པའི་
ཚུལ་གྱིས་རང་གི་མགོ་བོ་ལྕོག་ལྕོག་གནང་བའི་རྒས་འཁོགས་བེན་ཇ་མིན་མ་གཏོགས་སྲོག་ཆགས་སུ་
གང་གིས་ཀྱང་དེས་ཅི་ཞིག་སྟོན་པ་བསམ་བློར་འཁོར་མ་ཐུབ།
འོན་ཀྱང༌། ཉི་མ་ཁ་ཤས་ཀྱི་རྗེས་སུ་མུ་རིལ་གྱིས་གདམ་པ་བདུན་པོ་བཀླགས་དུས་དེ་ན་ད་
དུང་སྲོག་ཆགས་རྣམས་ཀྱིས་ཐུགས་བརྗེད་ཤོར་བ་འགའ་ཡོད་རེད། ཁོང་ཚོས་གདམ་པ་ལྔ་བ་ནི་“སྲོག་
ཆགས་གང་གིས་ཀྱང་ཆང་རག་མི་འཐུང་།”ཡིན་པར་བསམ་ཡང་ཚིག་གཉིས་ནི་རྦད་དེ་ཐུགས་བརྗེད་
ཤོར་ཡོད། དངོས་གནས་བྱས་ན་གདམ་པ་ལྔ་པ་ནི་འདི་ལྟར∶“སྲོག་ཆགས་གང་གིས་ཀྱང་ཆང་རག་
ཚོད་མེད་མི་འཐུང་།

༩ ལེའུ་དགུ་པ།

བོགས་ཡི་རྨིག་པའི་སེར་ཁ་དྲག་སྐྱེད་འབྱུང་པར་དུས་ཚོད་རིང་པོ་འགོར་ཡོད། ཁོང་ཚོས་
རྒྱལ་ཁའི་དགའ་སྟོན་རྟེན་འབྲེལ་མཇུག་སྒྲིལ་མ་ཐག་གློག་བསྐྱེད་རླུང་འཁོར་བསྐྱར་ལས་བྱེད་འགོ་ཚུགས།
རྟ་རྒོད་བོགས་ཡིས་ནི་ཉིན་མོ་གཅིག་ལའང་ངལ་གསོ་མི་བྱེད་ཅིང་། རང་ཉིད་ན་ཟུག་གིས་གདུང་པ་
གཞན་ལ་མཐོང་དུ་མི་འཇུག་རྒྱུ་ནི་གཟི་བརྗིད་ཅིག་ཏུ་རྩིས། ཕྱི་དྲོར་ཁོས་རྨིག་པ་ཡིས་རང་ལ་དཀའ་
ངལ་མང་པོ་སྤྲོད་པ་ཁལོ་བར་ལ་ལྐོག་ཏུ་འཆད་ཀྱི་ཡོད། རྒོད་མ་ཁལོ་བར་གྱིས་རང་གིས་རྩྭ་སྨན་བལྡད་
དེ་བཟོས་པའི་འདག་སྙིང་ཁོང་གི་རྨིག་པའི་སྟེང་བྱུགས་ཏེ་བོང་བུ་བེན་ཇ་མིན་དང་མོ་གཉིས་ཀས་བོགས྄་
ལ་ལས་ཀ་ཉུང་ངུ་བྱེད་པའི་ནན་སྐུལ་བྱས། མོས་“རྟ་ཞིག་གི་སྟོབས་ཤུགས་ལའང་ཚད་མེད་པ་མ་ཡིན།’ཞེས་
ཁོ་ལ་སྨྲས་རུང་བོགསྭ་ཡིས་ཉན་འཇོག་མི་བྱེད། ཁོས་ཁོ་རང་གི་འདོད་འདུན་ངོ་མ་ནི། རང་ཉིད་རྒན་
ཡོལ་མ་ཆགས་པའི་ཡར་སྔོན་དུ་གློག་བསྐྱེད་རླུང་འཁོར་དེ་གཞི་རྨང་སྲ་བརྟན་ཞིག་གི་ཐོག་བརྩིགས་ཡོད་
པ་མཐོང་རྒྱུ་དེ་ཡིན་པར་བརྗོད།
དུད་འགྲོའི་གཞིས་ཀའི་བཅའ་ཁྲིམས་ཐོག་མར་བཟོ་དུས་རྟ་དང་ཕག་པ་ནི་ལོ་བཅུ་གཉིས་ཀྱི་
ཐོག་རྒན་ཡོལ་བྱེད་རྒྱུ་དང༌། བ་ཕྱུགས་ལོ་བཅུ་བཞི་ཡི་སྟེང་རྒན་ཡོལ་བྱེད་རྒྱུ། ཁྱི་ལོ་དགུ་ཡི་སྟེང་
རྒན་ཡོལ་བྱེད་རྒྱུ། ལུག་ལོ་བདུན་གྱི་ཐོག་རྒན་ཡོལ་བྱེད་རྒྱུ། ཁྱིམ་བྱ་དང་ངང་པ་ལོ་ལྔ་ཡི་ཐོག་རྒན་
ཡོལ་བྱེད་རྒྱུ་བཅས་གཏན་འཁེལ་བྱས་ཡོད། ལས་ཡོལ་ལྟོ་ཕོགས་འབེལ་འབེལ་ལྷུག་ལྷུག་སྤྲོར་རྒྱུར་
ཁ་འཆམ་པ་རེད། ད་ལྟ་བར་དུ་དངོས་གནས་བྱས་ན་སྲོག་ཆགས་གང་ཡང་རྒན་ཡོལ་བྱས་ཏེ་ལས་ཡོལ་
ལྟོ་ཕོགས་བླངས་མེད་རུང་། ཉེ་ཆར་བརྗོད་གཞི་དེར་ཡང་ཡང་གྲོས་བསྡུར་བྱུང་། ད་ནི་སིལ་སྡོང་ར་
བའི་ཕར་ཕྱོགས་ཀྱི་ཞིང་ཐང་ཆུང་ཆུང་དེར་ནས་འདེབས་འཆར་ཡོད་པས། སྤང་ཐང་ཆེན་པོའི་གྲུ་ཁ་
གང་ཞིག་ལ་ར་བསྐོར་བརྒྱབ་ནས་སྲོག་ཆགས་རྒས་འཁོགས་ཚོའི་རྩྭ་རར་བསྒྱུར་རྒྱུ་ཡིན་པའི་འཆལ་གཏམ་
ཞིག་ཁྱབ་པ་རེད། རྟ་ཞིག་ལ་མཚོན་ན། ལས་ཡོལ་ལྟོ་ཕོགས་ནི་ཉིན་རེར་མ་རྨོས་ལོ་ཏོག་རྒྱ་མ་གཉིས་
དང་ཕྱེད་ཀ་རེ་དང༌། དགུན་ཁར་རྩྭ་་སྐྱ་རྒྱ་མ་བདུན་དང་ཕྱེད་ཀའི་ཁར་དུས་ཆེན་གྱི་སྐབས་སུ་ཀུ་ཤུ་
ཞིག་གམ་ཡང་ན་གུང་ལ་ཕུག་ཅིག་མཁོ་སྤྲོད་བྱེད་རྒྱུ་ཡིན་པར་གྲགས། རྟ་རྒོད་བོགསའི་སྐྱེས་སྐར་
ཐེངས་བཅུ་གཉིས་པ་ནི་འཆར་ལོའི་དབྱར་མཇུག་ཏུ་འཁེལ་གྱི་ཡོད་པ་ཡིན།
གནས་སྐབས་འདིར་འཚོ་བ་ནི་ཁག་པོ་རེད། དགུན་ཁར་གནམ་གཤིས་སྔ་ལོ་ལྟར་གྲང་
ཞིང་ཁ་ཟས་ལྡབ་གཅིག་གིས་ཉུང་དུ་ཕྱིན་ཡོད། ཕག་པ་དང་ཁྱི་ཕུད་སྲོག་ཆགས་གཞན་ཚང་མའི་བཟའ་
བཅའ་ཡང་བསྐྱར་ཉུང་དུ་བཏང་བ་རེད། ས྄ཁིའེ་ལེར་གྱིས་བཟའ་བཅའ་རྒྱས་བཅད་ཧ་ཅང་ཆ་མཉམ་
བྱེད་རྒྱུ་ནི་དུད་འགྲོའི་རིང་ལུགས་ཀྱི་རྩ་དོན་དང་འགལ་འགྲོ་པར་འགྲེལ་བརྗོད་བྱས། ཁོས་གཞན་
པ་ཚོར་གནས་ཚུལ་ཅི་འདྲ་ཞིག་ཡིན་རུང་སྣང་ཚུལ་ལ་མ་ལྟོས་པར་དངོས་དོན་དུ་ཁོང་ཚོར་བཟའ་བཅའི་
དཀའ་ངལ་གང་ཡང་མེད་པ་བདེན་དཔང་བྱེད་རྒྱུ་ཁག་པོ་མིན། གནས་སྐབས་ཀྱི་རིང་ངེས་གཏན་དུ་
བཟའ་བཅའ་ནི་གྲོན་ཆུང་(ས྄ཁིའེ་ལེར་ཀྱིས་དུས་རྒྱུན་དུ་དེར་“གྲོན་ཆུང་དུ་འབོད་པ་ལས་ཉུང་འཕྲི་
ལྟ་བུར་རྩ་བ་ནས་མི་སྨྲ།) བྱེད་དགོས་ངེས་ཡིན་རུང་། ཇོནསའི་དུས་སྐབས་དང་བསྡུར་ན་ཡར་རྒྱས་
ཆེན་པོ་ཕྱིན་ཡོད། ཁོས་ཁོང་ཚོར་གཙེར་སྐད་བརྒྱབ་ནས་ཨང་ཀི་མགྱོགས་པོར་ཀློག་གིན་ཇོནསའི་
དུས་སྐབས་ལས་ཡུག་པོ་དང་རྩྭ་སྐྱ། ཉུང་མ་སོགས་མང་པོ་ཡོད་པས་མ་ཚད། ཁོང་ཚོས་ཆུ་ཚོད་ཉུང་
ངུར་ལས་ཀ་བྱེད་པ་དང་འཐུང་ཆུའི་སྤུས་ཀ་བཟང་པ། ཚེ་སྲོག་རིང་པ། བུ་ཕྲུག་མང་པོ་འཆི་སྐྱོན་
ལས་ཐར་པ། ཕྱུགས་རའི་དཀའ་ངལ་ཉུང་པ་བཅས་བདེན་པ་ར་སྤྲོད་བྱས། སྲོག་ཆགས་རྣམས་ནི་
དེ་ཚང་མར་ཡིད་ཆེས་པ་ཡིན། དྲང་པོར་བཤད་ན། ཇོནས྄་དང་ཁོ་མཚོན་བྱེད་ཚང་མ་ཧ་ལམ་ཁོང་
ཚོའི་དྲན་པའི་མེ་ལོང་གི་ངོས་ནས་ཡལ་ཟིན་པ་རེད། ཁོང་ཚོས་དེང་སྐབས་འཚོ་བ་ནི་དཀོན་ཁག་ཆེ་
ཞིང་རྩིང་ལ་རྩིབ་པ་དང་། རང་ཉིད་ལ་ཡང་ཡང་བཀྲེས་ལྟོགས་དང་གྲང་ངར་གྱིས་མནར་གྱིན་ཉིན་
ཧྲིལ་པོར་ལས་ཀ་བྱེད་ཀྱི་ཡོད་པ་ཤེས་རུང༌། དུས་རྙིང་པ་ནི་འདི་ལས་སྡུག་པ་ལ་ཐེ་ཚོམ་ཅི། ཁོང་
ཚོ་དེ་ལྟར་ཡིད་ཆེས་པ་ལ་མོས་པ་ཡོད་རེད། དེས་མ་ཚད། སྭཁིའེ་ལེར་གྱིས་བསྟན་པ་བཞིན་ཁོང་
ཚོ་སྔོན་མ་བྲན་གཡོག་ཡིན་རུང་ད་ནི་རང་དབང་ཐོབ་ཡོད་པས་དེས་ཁྱད་པར་ཆེན་པོ་བཟོས་ཡོད།
ད་ལྟ་དུད་འགྲོའི་གཞིས་ཀར་སྲོག་ཆགས་ཇེ་མང་དུ་ཕྱིན་ཟིན། སྟོན་ཁར་མོ་ཕག་བཞི་བོས་
དུས་གཅིག་ཏུ་ཁྱོན་ཕག་ཕྲུག་སུམ་ཅུ་སོ་གཅིག་བཙས་ཡོད། གཞིས་ཀའི་ནང་ཕག་གསེབ་ནེཔོ་ལི་ཡོན་
མ་གཏོགས་མེད་པར་མ་ཟད། དེ་ཚོར་ཁྲ་ཐིག་ཀྱང་མངའ་པས་ཁོང་ཚོའི་ཨ་ཕ་སུ་ཡིན་པ་ལས་སླ་བོར་
རྟོགས་ཐུབ། ཕྱིས་སུ་སོ་ཕག་དང་ཤིང་ཆ་ཉོས་རྗེས་གཞིས་ཀའི་མེ་ཏོག་ལྡུམ་རའི་ནང་སློབ་ཁང་ཞིག་
གསར་རྒྱག་བྱ་རྒྱུ་ཡིན་པ་གསལ་བསྒྲགས་བྱས། གནས་སྐབས་ཀྱི་རིང་ནེཔོ་ལི་ཡོན་ཁོ་རང་གིས་ཕག་
ཕྲུག་ཚོར་གཞིས་ཁང་གི་ཐབ་ཚང་ནང་སློབ་ཁྲིད་བྱས་ཏེ་མེ་ཏོག་ལྡུམ་རའི་ནང་ལུས་རྩལ་རྩེ་རུ་བཅུག་
ཀྱང༌། སྲོག་ཆགས་གཞན་པའི་ཕྲུ་གུ་དང་མཉམ་དུ་རྩེད་མོ་རྩེ་རུ་མི་འཇུག སྐབས་འདིར། གལ་ཏེ་
ཕག་པ་ཞིག་དང་སྲོག་ཆགས་གཞན་གང་ཡང་ལམ་ཁར་ཐུག་ཚེ། སྲོག་ཆགས་གཞན་པ་དེ་ལོགས་སུ་
ལངས་དགོས་རྒྱུ་དང༌། གཟའ་ཉི་མའི་ཉིན་ཤེས་ཚད་ལ་མ་ལྟོས་པར་ཕག་པ་ཚང་མར་རང་གི་རྔ་མའི་
ནང་དར་སྐུད་ལྗང་ཁུ་འདོག་རྒྱུའི་དམིགས་བསལ་ཐོབ་ཐང་ལྡན་པ་དེ་ཁྲིམས་སྲོལ་ལྟ་བུར་བཟོས།
གཞིས་ཀ་རུ་ལོ་ལེགས་བྱུང་རུང་། ད་དུང་དངུལ་སྒོར་གྱི་དཀའ་ངལ་ལྷགས་ཡོད། སློབ་
ཁང་རྩིག་པར་སོ་ཕག་དང༌། བྱེ་མ། ཨར་འདམ་བཅས་མཁོ་སྒྲུབ་བྱེད་དགོས་ཤིང༌། གློག་བསྐྱེད་
རླུང་འཁོར་གྱི་འཕྲུལ་ཆས་ཀྱང་ཉོ་རྒྱུ་ལུས་ཡོད་པ་མ་ཟད། ཁང་པའི་ནང་སྒྲོན་སྣུམ་དང་། ཡང་ལཱ།
ནེཔོ་ལི་ཡོན་གྱི་བྱེ་མ་ཀ་ར་( འདིས་ཕག་པ་གཞན་པ་རྣམས་ཚོན་པོ་བཟོ་པས་ཁོང་ཚོར་ཟ་རུ་མི་འཇུག)།
ནམ་རྒྱུན་གྱི་བརྗེ་ཚབ་ཨོང་སྟེགས་དང་། ལྕགས་གཟེར། སྐུད་པ། རྡོ་སོལ། ལྕགས་སྐུད། ལྕགས་
དུམ། ཁྱིའི་ཀ་ར་གོ་རེ་སོགས་ཀྱང་ཉོ་དགོས་པས་སླར་ཡང་དངུལ་བསྲི་ཚགས་བྱེད་དགོས་ངེས་རེད།
རྩྭ་སྐྱ་ཕུང་བོ་ཞིག་དང་ཉུང་མའི་སྟོན་ཐོག་གི་ཆ་ཤས་ཤིག་བཙོང་ཟིན་པ་དང༌། སྒོ་ངའི་གན་རྒྱའང་བདུན་
ཕྲག་རེར་གྲངས་ཚད་དྲུག་བརྒྱ་ལ་སྤར་པས་ལོ་དེར་བྱ་མོ་ཚོས་བྱ་ཕྲུག་མང་པོ་རུམ་མ་ཐུབ་པས་བྱ་ཡི་
གྲངས་འབོར་ནི་ཉུང་ངུར་ཕྱིན། ཕྱི་ཟླ་བཅུ་གཉིས་པར་བཟའ་བཅའ་ཉུང་འཕྲི་བྱས་རུང་ཕྱི་ཟླ་གཉིས་
པར་སླར་ཡང་བསྐྱར་འཕྲི་བྱས་ཏེ་ས་སྣུམ་བསྲི་ཚགས་བྱ་སླད་ཕྱུགས་རའི་ནང་ལྒང་བཞུ་སྤར་མི་ཆོག་
པ་བཟོས། ཡིན་ན་ཡང༌། ཕག་པ་རྣམས་ནི་དངོས་གནས་ཇེ་ཚོ་ཇེ་རྒྱགས་སུ་འགྲོ་བཞིན་པས་བདེ་མོ་
སྐྱིད་པོར་ཡོད་པ་འདྲ། ཕྱི་ཟླ་གཉིས་པའི་ཟླ་མཇུག་གི་ཕྱི་དྲོ་ཞིག་ལ། སྲོག་ཆགས་ཚོས་ཇོནས྄འི་དུས་
སྐབས་ནས་བེད་སྤྱོད་མ་བྱས་པའི་ཐབ་ཚང་རྒྱབ་ལོགས་ཀྱི་ཆང་ཁང་ཆུང་ཆུང་དེ་ནས་སྔར་དེ་འདྲར་བྱུང་
མ་མྱོང་པའི་དྲི་བསུང་ཞིམ་པོ་ཞིག་སྒོ་རའི་ཚུར་ཕྱོགས་སུ་མཆེད་པ་སྣ་བས་ཚོར། ཆེ་གེ་མོ་ཞིག་གིས་
དེ་ནི་ནས་སྐོལ་པའི་དྲི་མ་ཡིན་པར་སྨྲས། སྲོག་ཆགས་ཚོས་ལྟོགས་རྔམ་གྱིས་དྲི་མ་སྣོམ་གྱིན་རང་གི་
དགོང་ཟས་སུ་གཟན་ཆག་བཙོས་མ་ཚ་བོ་སྐོལ་གྱི་མེད་དམ་སྙམ་རུང་། དེ་འདྲ་ཞིག་ཡོང་རྒྱུ་ག་ལ་ཡོད།
དེའི་ཕྱི་ཉིན་གཟའ་ཉི་མར་དུས་ད་ལྟ་ནས་བཟུང་ནས་འབྲུ་ཚང་མ་ཕག་པ་ཚོའི་སླད་དུ་ཟུར་ཉར་བྱེད་རྒྱུ་
ཡིན་པ་ཁྱབ་བསྒྲགས་བྱས། སིལ་སྡོང་ར་བའི་ཕར་ཕྱོགས་ཀྱི་ཞིང་ཁར་ཡང་ནས་བཏབ་ཚར་པ་ཡིན།
ད་ནི་ཕག་པ་རེ་རེ་ལ་ཉིན་རེར་བྷིཡར་རྒྱ་ཕྱེད་རེ་དང་ནེཔོ་ལི་ཡོན་ཁོ་རང་ལ་རྒྱལ་ཞྭ་ཌིར་བི་དཀར་ཡོལ་
ནང་འཐུང་རྒྱུར་རྒྱ་མ་དོའི་རྒྱས་བཅད་ཅིག་རེག་གིན་ཡོད་པའི་གནས་ཚུལ་དེ་ལམ་སེང་ཕྱི་ལ་ཁྱབ་པ་
རེད།
གལ་སྲིད་དཀའ་ངལ་མང་པོ་ཞིག་ལ་བཟོད་བསྲན་བྱེད་དགོས་ཚེ། དེང་སྐབས་སྔ་མ་ལས་
འཚོ་བར་ཆེ་མཐོང་ལྡན་པའི་དངོས་ཡོད་གནས་ཚུལ་དེས་གྱོང་གུན་ཕྱེད་གསབ་བྱེད་པ་རེད། གླུ་གཞས་
དང༌། གཏམ་བཤད། རུ་སྒྲིག་གྲལ་བསྒྲར་ནི་མང་པོ་ཡོད་པ་ཡིན། ནེཔོ་ལི་ཡོན་གྱིས་བདུན་ཕྲག་
རེར་རང་འགུལ་ཁྲོམ་བསྐོར་དུ་འབོད་པ་ཞིག་ཚུགས་ཏེ། དུད་འགྲོའི་གཞིས་ཀའི་འཐབ་རྩོད་དང་རྒྱལ་
ཁ་ལ་དགའ་སྟོན་རྟེན་འབྲེལ་ཞུ་བར་བཀའ་ཁྱབ་གནང༌། དུས་ཚད་དེའི་སྟེང་སྲོག་ཆགས་ཚང་མ་སོ་
སོའི་ལས་ཀ་ནས་ཕྱིར་ཐོན་ཏེ། ཕག་པ་ཚོས་འགོ་ཁྲིད་རྗེས་རྟ་དང༌། བ་ཕྱུགས། ལུག ཁྱིམ་བྱ་སོགས་
རིམ་བཞིན་གྲལ་བསྟར་བསྒྲིགས་ནས་གཞིས་ཀའི་མཐའ་བསྐོར་དུ་རུ་སྒྲིག་གཏོང་གི་ཡོད། ཁྱི་རྣམས་
ནི་གྲལ་བསྟར་གཡས་གཡོན་དུ་བསྐྱོད་ཅིང་རུ་སྒྲིག་གི་འགོར་ནེ པོ་ལི་ཡོན་གྱི་བྱ་ནག་གཞོན་པ་དེ་དམག་
སྐྱོད་བྱས། བོགས་དང་ཁལོ་བར་གྱིས་དུས་རྒྱུན་དུ་རྨིག་པ་དང་ར་ཙོའི་རྟགས་མཚན་ལྡན་ཞིང་“བློ་མཐུན་
ནེཔོ་ལི་ཡོན་སྐུ་ཚེ་ཁྲི་ལོར་བརྟན་པར་ཤོག’ཅེས་འཁོད་པའི་དར་ཆ་ལྗང་ཁུ་ཞིག་འཁྱེར་གྱི་ཡོད། ཕྱིས་
སུ་ནེཔོ་ལི་ཡོན་ལ་ཆེ་བསྟོད་ཆེད་འབྲི་རྩོམ་བྱས་པའི་སྙན་ངག་སྐྱོར་འདོན་དང༌། སྭཁིའེ་ལེར་གྱིས་ཉེ་
དུས་ཀྱི་བཟའ་བཅའི་ཐོན་སྐྱེད་གོང་འཕེལ་བྱུང་བར་གཏམ་བཤད་ཞིབ་ཚགས་པ་ཞིག་གནང་བ་དང༌། གལ་
འགངས་ཆེ་བའི་སྐབས་སུ་མེ་མདའ་ཡང་ཐེངས་གཅིག་འཕེན་གྱི་ཡོད་པ་ཡིན། ལུག་ནི་རང་འགུལ་ཁྲོམ་
བསྐོར་ལ་དད་འདུན་ཧུར་བརྩོན་ཆེ་ཤོས་དེ་ཡིན་པས། གལ་ཏེ་སུ་གང་ཞིག་གིས་དེ་ནི་དུས་ཚོད་ཆུད་
ཟོས་དང་གྲང་ངར་གྱི་ནང་འགྲོ་འདུག་བྱེད་རྒྱུ་ཡིན་པའི་སྡུག་སྐད་བརྒྱབ་ཚེ་(ཕག་པའམ་ཁྱི་འཁྲིས་སུ་
མེད་དུས། སྐབས་འགར་དུད་འགྲོ་ཁ་ཤས་ཀྱིས་དེ་ལྟར་བརྗོད་ཀྱི་ཡོད།)ལུག་གིས་ནི་“རྐང་བཞི་བཟང་།
རྐང་གཉིས་སྡུག’ཅེས་སྐད་ཆེན་པོས་འབའ་སྐྱོར་བྱས་ཏེ་ཁོ་ཁུ་སིམ་པོ་བཟོ་ངེས་ཡིན། འོན་ཀྱང་། སྤྱིར་
བཏང་གིས་བཤད་ན་སྲོག་ཆགས་རྣམས་ནི་དགའ་སྟོན་རྟེན་འབྲེལ་འདིར་སྤྲོ་བོ་ཡོད། ཁོང་ཚོས་གང་
ལྟར་ཡང་ཁོ་རང་ཚོ་དངོས་གནས་རང་གི་སྦྱིན་བདག་ཡིན་པ་དང༌། ཁོང་ཚོའི་ལས་ཀས་སོ་སོ་ལ་ཕན་
གྱི་ཡོད་པ་དྲན་གསོ་ཐེབས་དུས་སྐྱིད་པོ་ཡོད་པ་ཡིན། དེ་ལྟར་གླུ་གཞས་དང༌། རུ་སྒྲིག་གྲལ་བསྟར།
སྭཁིའེ་ལེར་གྱི་རྩིས་ཁྲ། མེ་མདའི་ལྡིར་སྒྲ། བྱ་ཕོའི་སྐད་སྒྲ། དར་ཆའི་གཡོ་སྒྲ་སོགས་ཀྱིས་མ་མཐའ་
ཡང་གནས་སྐབས་ཀྱི་རིང་རང་གི་གྲོད་ཁོག་སྟོང་པ་ཡིན་པ་བརྗེད་དུ་འཇུག་པ་རེད།
ཕྱི་ཟླ་བཞི་བར། དུད་འགྲོའི་གཞིས་ཀ་ནི་སྤྱི་མཐུན་རྒྱལ་ཁབ་ཅིག་ཡིན་པར་གསལ་བསྒྲགས་
བྱས་ཏེ་ཚང་མར་སྲིད་འཛིན་འོས་འདེམས་བྱེད་དུ་བཅུག་པས། ནེཔོ་ལི་ཡོན་མ་གཏོགས་འོས་མི་མེད་
པས་ཁོ་ཁ་གཅིག་གྲག་གིས་སྲིད་འཛིན་དུ་འོས་འདེམས་བྱུང་། ཉིན་མ་དེ་ག་རང་དུ་སནོ་བེལ་གྱིས་ཇོནས་
དང་ངན་པ་ལག་སྦྲེལ་བྱས་པའི་གནས་ཚུལ་ཞིབ་མོར་འཁོད་པའི་ཡིག་ཆ་གསར་རྙེད་བྱུང་པ་ཁྱབ་བསྒྲགས་
བྱས། ད་ནི་སྲོག་ཆགས་རྣམས་ཀྱིས་དེ་སྔོན་བསམ་པ་བཞིན་སནོ་བེལ་གྱིས་གཡོ་ཇུས་བཏིང་ནས་བ་
ཁང་གཡུལ་འགྱེད་ཕམ་པར་བྱ་རྩིས་བྱས་པ་ཙམ་མ་ཡིན་པར་རྔོནསའི་ཕྱོགས་ནས་མངོན་གསལ་དོད་
པོས་འཛིང་མོ་བྱས་པ་རེད། དངོས་གནས་བྱས་ན་མགོ་ནག་མི་ཡི་དཔུང་ཤུགས་ཀྱི་སྣ་དྲངས་ཏེ་“འགྲོ་
བ་མིའི་རིགས་ཁྲི་ལོར་བརྟན་པར་ཤོག་གི་འབོད་སྒྲ་དང་བཅས་འཐབ་མོར་ཞུགས་མཁན་ནི་ཁོ་རེད། ད་
ལྟའང་སྲོག་ཆགས་འགའ་ཤས་ཀྱིས་དྲན་གྱིན་ཡོད་པའི་སནོ་བེལ་གྱི་སྒལ་སྟེང་གི་རྨ་ཁ་ནི་ནེཔོ་ལི་ཡོན་
གྱིས་སོ་བརྒྱབ་ནས་བཏོད་པ་ཡིན།
དབྱར་དཀྱིལ་དུ་ཕོ་རོག་མོས྄་སི་ལོ་འགར་མ་མཐོང་བའི་རྗེས་སུ་གློ་བུར་དུ་གཞིས་ཀར་ལྷགས་
བྱུང༌། ཁོར་འགྱུར་བ་གང་ཡང་མ་ཐེབས་པས་ད་ལྟའང་ལས་ཀ་ནི་མི་བྱེད་ཅིང་སྔ་རྒྱུན་ལྟར་རི་བོ་རྡོ་
ཀ་རའི་སྐོར་ཞེ་འདོད་ཆེན་པོས་སྨྲ་བ་ཡིན། ཁོ་ཤིང་བཅད་འཕྲོ་ཞིག་གི་སྟེང་གདང་བྱས་ནས་རང་གི་
གཤོག་པ་ནག་པོ་རྡེབ་ཀྱིན་སུ་གང་ལའང་སྐད་ཆ་མང་པོ་ཞིག་འཆད་ཀྱི་ཡོད། ‘བློ་མཐུན་ཚོ། ཡ་གིར།
ཁོས་རང་གི་མཆུ་ཏོ་ཆེན་པོ་གནམ་ལ་གཏད་དེ་སྨྲ་དོན། ‘ཡ་གིར་-ཁྱེད་རང་ཚོས་མཐོང་བའི་སྤྲིན་པ་
ནག་པོ་དེའི་ཕར་ཕྱོགས་སུ་རི་བོ་རྡོ་ཀ་ར་སྟེ་ང་ཚོ་སྲོག་ཆགས་ཉམ་ཐག་རྣམས་ངལ་རྩོལ་བྱེད་མི་དགོས་
པར་ངལ་གསོ་རྒྱག་སའི་བདེ་བ་ཅན་གྱི་ཞིང་ཁམས་དེ་འདུག!’ ཁོ་ནི་རང་ཉིད་གནམ་འཕང་མཐོན་
པོར་བསྐྱོད་པའི་སྐབས་ཞིག་ལ་དེར་སོང་སྟེ་ལྕང་རའི་སྟེང་སྐྱེས་པའི་རྟག་བརྟན་གྱི་ཀ་ར་རྡོག་རྡོག་དང་།
རྩྭ་སྔོ་དང་ཏིལ་བཙིར་རོ་མའི་སྒོ་ངའི་བག་ལེབ་གྱི་ཞིང་ཁ་མཐོང་བྱུང་བར་བརྗོད། སྲོག་ཆགས་མང་
པོ་ནི་ཁོས་བཤད་པ་ལ་ཡིད་ཆེས་པ་ཡིན། ད་ལྟ་ཁོང་ཚོའི་འཚོ་བ་ནི་བཀྲེས་ལྟོགས་དང་ངལ་དུབ་ཀྱིས་
མནར་པ་ཞིག་ཡིན་པས། གནས་གཞན་ཞིག་ཏུ་འཇིག་རྟེན་ལེགས་པ་ཞིག་ཡོད་དགོས་རྒྱུ་ནི་རྒྱུ་མཚན་
དང་མི་མཐུན་པ་ག་ལ་ཡིན། བྱ་བ་བྱེད་དཀའ་བ་ཞིག་བྱུང་བ་ནི་ཕག་པ་ཚོས་མོས྄་སི་ལ་འཛིན་པའི་
ལྟ་སྟངས་དེ་རེད། ཁོང་ཚོ་ཚང་མས་སྣང་ཆུང་གི་སྒོ་ནས་རི་བོ་རྡོ་ཀ་རའི་སྐོར་གྱི་གཏམ་རྒྱུད་དེ་ནི་རྫུན་
མ་ཡིན་པར་ཁྱབ་བསྒྲགས་བྱས་རུང་། ཁོ་ལ་ལས་ཀ་གང་ཡང་མེད་པར་ཉིན་རེར་བྷིཡར་ཤེལ་དཀར་
གང་རེ་སྤྲད་ནས་གཞིས་ཀའི་ནང་སྡོད་དུ་བཅུག
རྨིག་པ་དྲག་སྐྱེད་བྱུང་རྗེས། རྟ་རྒོད་བོགས་ཡིས་ནི་ལས་ཀ་ལ་སྔ་ན་མེད་པའི་འབད་བརྩོན་
བྱས། དངོས་གནས་སྲོག་ཆགས་ཚང་མས་ལོ་དེར་བྲན་གཡོག་བཞིན་ལས་ཀ་ལས་ཡོད། གཞིས་ཀའི་
འཆར་ཅན་གྱི་ལས་ཀ་དང་གློག་བསྐྱེད་རླུང་འཁོར་བསྐྱར་ལས་ཀྱི་སྟེང་དུ་ཕྱི་ཟླ་གསུམ་པའི་ནང་འགོ་
ཚུགས་པའི་ཕག་ཕྲུག་གི་སློབ་ཁང་དེའང་ཡོད་པ་རེད། སྐབས་རེར་ལྟོ་ཟས་མེད་པར་ཆུ་ཚོད་རིང་པོར་
ལས་ཀ་བྱེད་རྒྱུ་ནི་བཟོད་དཀའ་བ་ཞིག་ཡིན་རུང་། བོགས་ལ་ནི་ཞུམ་པ་གང་ཡང་མེད། ཁོང་གི་སྨྲ་
བརྗོད་དམ་བྱ་སྤྱོད་ཀྱི་ནང་དུ་རང་གི་སྟོབས་ཤུགས་ནི་སྔ་མ་བཞིན་མ་ཡིན་པའི་རྟགས་མཚན་ཅི་ཡང་
མི་མངོན། འགྱུར་བ་ཅུང་ཟད་ཅིག་ཐེབས་ཡོད་པ་ནི་ཁོང་གི་སྤུ་མདོག་ཉམས་ཞིང་མཚང་ར་ཆེན་པོ་
དེ་ཅུང་ཟད་འཁུམས་བྱུང་པར་སྣང་པའི་ཉམས་ཚུལ་དེ་ཁོ་ན་ཡིན། གཞན་པ་ཚོས་‘དཔྱིད་རྩྭ་འབུས་
ཚེ་བོགས་ལ་སྟོབས་རྒྱས་ཀྱི་རེད།’ཅེས་སྨྲ་ཡང་དཔྱིད་རྩྭ་སྐྱེས་ཚེ་ཁོར་ད་དུང་སྟོབས་ཤུགས་རྒྱས་མེད།
སྐབས་རེར་རྡོ་གཡམ་ཐོན་སའི་རི་ངོས་སུ་ཁོས་ཕ་བོང་ཆེན་པོའི་ཁ་གཏད་དུ་རང་གི་ཤ་རྒོད་སྒྲིམ་སྐབས་
བློ་སྟོབས་ཁོ་ནས་ཁོའི་དབུགས་ཀྱི་རྒྱུ་བ་ཉར་ཡོད་པ་འདྲ། གནས་སྐབས་དེར་ཁོང་གི་ཁ་ཡིས་“ངས་
སྔར་ལས་ལས་ཀར་ཧུར་བརྩོན་བྱེད་ཀྱི་ཡིན།’ཞེས་པའི་ཁ་ཚིག་དེ་བརྗོད་རྩིས་ཡོད་པར་སྣང་རུང་ཁོས་
སྐད་སྒྲ་གང་ཡང་སྒྲོག་མི་ཐུབ། ཁལོ་བར་དང་བེན་ཇ་མིན་གྱིས་སླར་ཡང་ཁོས་རང་གི་འཕྲོད་བསྟེན་
ལ་ལྟ་སྐྱོང་བྱེད་པར་སྐུལ་མ་བཏང་ཡང་བོགས་ཡིས་ཉན་འཇོག་མི་བྱེད། ཁོང་གི་སྐྱེས་སྐར་ཐེངས་བཅུ་
གཉིས་པ་སླེབ་གྲབས་ཡོད་པས། ཁོ་རྒན་ཡོལ་མ་བྱས་པའི་སྔོན་དུ་རྡོ་གསོག་ཡག་པོ་ཞིག་བྱེད་ཐུབ་
ཚེ་ཁོ་ལ་གཞན་གང་བྱུང་ཡང་གནད་འགག་མེད་པ་རེད།
དབྱར་ཁའི་དགོང་དྲོ་ཞིག་ལ་བོགས་ལ་ཅི་ཞིག་བྱུང་པའི་གཏམ་ནི་ལམ་སེང་གཞིས་ཀར་
ཁྱབས། ཁོ་གློག་བསྐྱེད་རླུང་འཁོར་རྩིག་སར་རྡོ་འདྲུད་པར་གཅིག་པུར་ཕྱིན། དངོས་གནས་གཏམ་
འཆལ་དེ་ནི་བདེན་པ་རེད་འདུག སྐར་མ་ཁ་ཤས་ཀྱི་རྗེས་སུ་ཕུག་རོན་གཉིས་ནང་དུ་རྒྱུག་འོང་ནས་
གནས་ཚུལ་འདི་ལྟར་སྨྲས། ‘བོགས྄་ཐང་ལ་འགྲིལ་འདུག! ཁོ་འགྱེད་ནས་ཡར་ལངས་ཐུབ་ཀྱི་མི་
འདུག!”
གཞིས་ཀའི་སྲོག་ཆགས་མང་པོ་ཞིག་གློག་བསྐྱེད་རླུང་འཁོར་རླུང་རྩིག་སའི་ས་སྒང་དེར་རྒྱུག་
ཕྱིན་པ་རེད། དེ་ན་བོགས་ནི་ཤིང་རྟ་ཞིག་གི་ཡུ་བའི་དབར་རང་གི་མགོ་བོའང་ཡར་འདེགས་མི་ནུས་
བར་སྐེ་བསྣར་ནས་ཉལ་བསྡད་ཡོད་པ་མཐོང༌། ཁོང་གི་མིག་ལས་འོད་འཁྲུམ་ཞིང་གཞོགས་གཉིས་
ནི་རྔུལ་ཆུས་ཚོས་ཡོད་པ་དང༌། ཁྲག་རྒྱུན་ཁྲ་མོ་ཞིག་རང་གི་ཁ་ནས་འཛག་བཞིན་འདུག རྒོད་མ་
ཁལོ་བར་གྱིས་ཁོང་གི་འཁྲིས་སུ་པུས་མོའི་སླ་ང་ས་ལ་བཙུགས་ཏེ། ‘བོགས!’,མོས་སྨྲ་དོན།
ཁྱེད་གང་འདྲ་འདུག་གམ།”
‘དེ་ངའི་གློ་བ་རེད།’,བོགས྄་ཀྱིས་ཤུར་བུར་སྨྲས། ‘གནད་འགག་མི་འདུག ངའི་བསམ་
པར་བདག་མེད་རུང་ཁྱེད་ཚོས་གློག་བསྐྱེད་རླུང་འཁོར་དེ་རྩིག་ཐུབ་ཀྱི་རེད་སེམས་ཀྱི་འདུག རྡོ་གསོག་
མང་པོ་བརྒྱབ་ཡོད་རེད། གང་ལྟར་ཡང་ང་ནི་ཟླ་བ་གཅིག་གི་རྗེས་སུ་འགྲོ་རྒྱུ་རེད། ཁྱེད་ལ་དྲང་པོར་
བཤད་ན་ང་ལ་རྒན་ཡོལ་བྱེད་འདོད་འདུག བེན་ཇ་མིན་ཡང་རྒན་འཁོགས་ཆགས་བཞིན་པས་གཅིག་
བྱས་ན་ཁོང་ཚོས་དུས་མཉམ་དུ་ལས་ཡོལ་བྱེད་དུ་བཅུག་སྟེ་ངའི་རོགས་པ་བྱེད་དུ་འཇུག་གི་རེད།
ང་ཚོར་ལམ་སེང་རོགས་རམ་དགོས་ཀྱི་འདུག’,ཁལོ་བར་གྱིས་སྨྲ་དོན། ‘ཆེ་གེ་མོ་ཞིག་
བརྒྱུག་ནས་སྭཁིའེ་ལེར་ལ་གང་བྱུང་པ་ཤོད་དང་།
སྲོག་ཆགས་ཚང་མ་ནི་མྱུར་དུ་ས྄ཁིའེ་ལེར་ལ་གནས་ཚུལ་གང་འཆད་པར་ཕྱིར་གཞིས་ཁང་
དུ་རྒྱུག་ནས་སོང༌། ཁལོ་བར་རྗེས་སུ་བསྡད་པ་དང༌། བོགས འི་འཁྲིས་སུ་མར་བསྡད་ཡོད་པའི་བེན་
ཇ་མིན་གྱིས་སྐད་ཆ་ཅི་ཡང་མི་སྨྲ་བར་རང་གི་རྔ་མ་རིང་པོས་བོགསའི་སྟེང་ལ་འཁོར་བཞིན་པའི་སྤྲང་
བུ་འགོག་པར་འབད་རྩོལ་བྱས། སྐར་མ་བཅོ་ལྔ་ཙམ་གྱི་རྗེས་སུ། སྭཁིའེ་ལེར་ནི་བྱམས་བརྩེ་དང་ཐུགས་
འཁུར་ཆེན་པོའི་ངང་བསླེབས་བྱུང༌། ཁོས་བློ་མཐུན་ནེ་པོལི་ཡོན་གྱིས་གཞིས་ཀའི་ནང་གི་ངལ་རྩོལ་བ་
ཤ་ཞེན་ཆེ་ཤོས་ཤིག་ལ་འགལ་རྐྱེན་བྱུང་པ་འདིར་ཐུགས་སེམས་སྐྱོ་བོས་གསན་ཏེ་བོགས་ནི་ཝིལ་ལིན་
ཊོན་ལ་སྨན་ཁང་ནང་དུ་ནད་བཅོས་བྱེད་པར་གཏོང་རྒྱུའི་གྲ་སྒྲིག་བྱས་ཚར་བར་སྨྲས། སྲོག་ཆགས་
རྣམས་ནི་དེ་ལ་ཅུང་ཟད་དོགས་མ་བདེ་བ་བྱུང༌། སནོ་བེལ་དང་མོལ་ལི་མ་གཏོགས་སྲོག་ཆགས་གཞན་
གང་ཡང་གཞིས་ཀ་ནས་ཕྱིར་ཐོན་མེད་པས། ཁོང་ཚོས་རང་གི་བློ་མཐུན་ནད་པ་མིའི་ལག་ཏུ་འཇོག་
རྒྱུ་ནི་བསམ་བློར་ཡང་འཁོར་མི་ཐུབ། གང་འདྲ་བྱས་རུང༌། སྭཁིའེ་ལེར་གྱིས་ཝིལ་ལིན་ཊོན་གྱི་ཕྱུགས་
རིགས་གཤག་བཅོས་ཨེམ་ཆིས་བོགས྄་ནི་གཞིས་ཀར་བསྡད་པ་ལས་སྨན་བཅོས་ལེགས་པོ་བྱེད་ཐུབ་པ་
ཁོང་ཚོར་ཡིད་ཆེས་ངེས་རྙེད་བཟོས། ཆུ་ཚོད་ཕྱེད་ཀ་ཙམ་གྱི་རྗེས་སུ་བོགས་ནི་ཅུང་ཟད་དྲག་སྐྱེད་བྱུང་
དུས། ཁལོ་བར་དང་བེན་ཇ་མིན་གྱིས་སྔ་ས་ནས་ཁོང་གི་རྟ་རར་སོག་མའི་ཉལ་ས་ཡག་པོ་ཞིག་བཟོས་
ཡོད་པ་དེར་ཁོ་དཀའ་ལས་དང་བཅས་རང་གི་རྐང་པའི་སྟེང་ཡར་ལངས་རྗེས་འཐེང་བོར་འཁྲིད་འགྲོ་
བྱས།
ཉི་མ་གཉིས་ཀྱི་རིང་བོགས་ནི་རང་གི་རྟ་རའི་ནང་བསྡད། ཕག་པ་ཚོས་ཁྲུས་ཁང་གི་ཐེམ་
སྒམ་ནང་ནས་སྨན་གྱི་དམ་བུ་ཆེན་པོ་ཟིང་སྐྱ་ཞིག་རྙེད་པ་དེ་མར་གནང་པས། ཁལོ་བར་གྱིས་བོགས་
ལ་ཁ་ཟས་ཀྱི་རྗེས་སུ་ཉིན་རེར་དེ་ཐེངས་གཉིས་རེར་བླུད། ཕྱི་དྲོར་བེན་ཇ་མིན་གྱིས་ཁོ་ལས་སྤྲང་བུ་
འགོག་སྐབས་མོ་རང་ཁོང་གི་རྟ་ར་ནང་བསྡད་དེ་ཁོ་ལ་ཁ་བརྡ་བྱས། གལ་ཏེ་ཁོ་ལ་དྲག་བསྐྱེད་ཡག་
པོ་བྱུང་ཚེ་ལོ་ངོ་གསུམ་ལ་ད་དུང་འཚོ་སྲིད་པས། ཁོས་སྤང་ལྗོངས་ཆེན་པོའི་གྲུ་ཁ་དེ་རུ་ཁུ་སིམ་པོའི་
ཉིན་མ་མང་པོ་སྐྱེལ་བའི་རེ་སྒུག་བྱས་ཡོད། དེ་ནི་ཁོ་རང་ལ་སློབ་སྤྱོང་བྱས་ཏེ་སེམས་ཀྱི་གོ་རྟོགས་མཐོ་
རུ་གཏོང་རྒྱུར་དལ་ཁོམ་བྱུང་པ་ཐེངས་དང་པོ་དེ་ཡིན་རྒྱུ་རེད། ཁོས་ཁོ་རང་གི་ཚེ་མཇུག་ནི་གསལ་
བྱེད་ལྷག་མ་ཉི་ཤུ་རྩ་གཉིས་སྤྱོང་བར་སྐྱེལ་རྩིས་ཡོད་པར་སྨྲས།
གང་ལྟར་ན་ཡང་། བེན་ཇ་མིན་དང་ཁལོ་བར་ནི་ལས་ཀ་གྲོལ་རྗེས་མ་གཏོགས་བོགས་དང་
མཉམ་དུ་སྡོད་མི་རུང་པས། ཁོ་ཕར་འཁྱེར་པར་ཟོག་འདྲེན་མོཊར་སླེབ་དུས་ཉིན་གུང་ཡིན། སྲོག་
ཆགས་ཚང་མས་ཕག་པ་ཞིག་གི་མཛུབ་སྟོན་འོག་ཉུང་མར་ཡུར་མ་རྒྱག་གིན་ཡོད་སྐབས། ཁོང་ཚོས་
བོང་བུ་བེན་ཇ་མིན་གྱིས་སྐད་གསེང་མཐོན་པོས་སྐད་ངན་རྒྱག་གིན་གཞིས་ཁང་གི་ཕྱོགས་སུ་ཚུར་རྒྱུག་
འགྲོས་འོང་པ་མཐོང་པས་ཧང་སངས་པ་རེད། དེ་ནི་ཁོང་ཚོ་སུ་གང་གིས་བེན་ཇ་མིན་ལ་དངོས་གནས་
སེམས་ཚོར་ཆེན་པོ་བྱུང་ཞིང་རྟ་འགྲོས་རྒྱག་པར་མཐོང་པ་ཐེངས་དང་པོ་ཡིན། ‘མགྱོགས་པོ། མགྱོགས་
པོ་གྱིས་དང!’, ཁོས་སྐད་རྒྱག་དོན། ‘ལམ་སེང་ཤོག་དང! ཁོང་ཚོས་བོགས་ཕར་འཁྱེར་གྱིན་
,འདུག! སྲོག་ཆགས་ཚོས་ཕག་པ་ནས་ཆོག་མཆན་གང་ཡང་མེད་པར་ལས་མཚམས་བཞག་སྟེ་
ཕྱིར་གཞིས་ཁང་དུ་རྒྱུག་སྟེ་སོང་། དངོས་གནས་དྲང་གནས་བོགས྄འི་རྟ་ར་ནི་སྟོང་པར་ལུས་ཡོད་པ་
དང་། སྒོ་རའི་ནང་དུ་རྟ་གཉིས་ཀྱིས་འཐེན་ཞིང་ངོས་ལོགས་སུ་ཡི་གེ་བྲིས་ཡོད་པའི་ཟོག་འདྲེན་མོཊར་
ཆེན་པོ་ཞིག་སྒོ་གཏན་ནས་བཞག་ཡོད་པ་དེ་གཡོ་སྒྱུ་ཆེ་མདོག་གི་མི་རྒྱ་ཞྭ༡༽་གྱོན་པ་ཞིག་གིས་གཏོང་
བཞིན་ཡོད་པ་རེད།
སྲོག་ཆགས་རྣམས་ནི་ཟོག་འདྲེན་མོཊརའི་མཐའ་ལ་རུབ་བྱུང༌། ‘བོགས། བདེ་མོ་བྱོས!
ཁོང་ཚོས་མཉམ་བཤད་བྱས། ‘བདེ་མོ་བྱོས!’
‘གླེན་ལྐུགས་ཚོ! གླེན་ནག་ཚོ!',བེན་ཇ་མིན་གྱིས་རང་གི་རྨིག་པ་ཆུང་ངུ་ས་ལ་རྡེབ་ཀྱིན་
ཁོང་ཚོའི་མཐའ་བསྐོར་དུ་ཀེར་ལངས་བྱས་ཏེ་སྐད་རྒྱག་དོན། ‘གླེན་ལྐུགས་ཚོ! ཁྱེད་ཚོས་ཟོག་འདྲེན་
མོཊརའི་ངོས་སུ་གང་བྲིས་ཡོད་པ་མཐོང་གི་མི་འདུག་གམ།
དེས་སྲོག་ཆགས་རྣམས་ལ་གོ་རྒྱུ་སྤྲད་པས་ཁོང་ཚོ་འཇམ་ཅག་གེར་གྱུར། ར་དཀར་བོ་མུ་
རཱིལ་གྱིས་ཡིག་འབྲུ་དེ་དག་སྦྱོར་ཀློག་བྱེད་འགོ་ཚུགས་རུང་བེན་ཇ་མིན་གྱིས་ཁོ་མོ་ལོགས་སུ་གཏད་དེ་
ཧ་ཅང་ཁུ་སིམ་པའི་སྐབས་སུ་ཁོས་འདི་ལྟར་བཀླགས།
‘‘ཝིལ་ལིན་ཊོན་གྱི་རྟའི་བཤས་པ་དང་སྦྱིན་སྐོལ་མཁན་-ཨལ་ཕརཊ། སིམ་མོནཇ། པགས་
པ་དང་རུས་ཟས་འཚོང་བ་དང་། ཁྱི་ཁང་མཁོ་སྤྲོད་བྱེད་ཀྱི་ཡོད། ཁྱེད་ཚོས་དེའི་དོན་རྟོགས་ཀྱི་མི་
འདུག་གམ། ཁོང་ཚོས་བོགས་རྟ་རྒན་མཁོ་མེད་ཉོ་འཚོང་ཀྱི་གསོད་རར་ཁྲིད་ཀྱིན་ཡོད་པ་རེད!
སྲོག་ཆགས་ཚང་མས་ནི་སྐྱི་གཡའ་བའི་སྐད་འབོད་དི་རི་རིར་བྱས། གནས་སྐབས་འདིར་
ཁ་ལོ་བས་རང་གི་རྟ་ལ་ལྕག་གིས་དབྲབ་པས་ཟོག་འདྲེན་མོཊར་ནི་སྒོ་རའི་ཕྱི་ལོགས་སུ་མགྱོགས་པོར་
བསྐྱོད། སྲོག་ཆགས་ཚང་མས་སྐད་སྒྲ་ཆེན་པོ་བརྒྱབ་སྟེ་རྗེས་རྒྱུག་བཏང༌། རྒོད་མ་ཁལོ་བར་གྱིས་འཚང་
ཁ་བརྒྱབ་སྟེ་མདུན་ཕྱོགས་སུ་ཐོན་འོང་རུང༌། ཟོག་འདྲེན་མོཊར་ནི་ཇེ་མགྱོགས་སུ་ཕྱིན། ཁལོ་བར་
གྱིས་མོའི་ལུས་པོ་ཚོན་པོ་དེ་བང་རྒྱུག་བྱེད་ཐབས་བྱས་པས་མགྱོགས་ཙམ་བྱུང་ཡོད། ‘བོགས!’,མོས་
སྐད་རྒྱག་དོན། ‘བོགས! བོགས! བོགས!’ དུས་སྐབས་འདིར་ཁོས་ཕྱི་ལོགས་ཀྱི་སྐད་ཅོར་ཐོས་
བྱུང་པ་ལྟར་སྣ་གདོང་དུ་ཤུར་ཁྲ་འཐེན་པའི་བོགས྄འི་གདོང་པ་ནི་ཟོག་འདྲེན་མོཊརའི་རྒྱབ་ལོགས་ཀྱི་སྒེའུ་
ཁུང་ཆུང་ངུ་ལས་ཕྱིར་མངོན་བྱུང་།
‘བོགས!’,ཁལོ་བར་གྱིས་སྐད་འབོད་འཇིགས་སུ་རུང་བ་བྱས། ‘བོགས༵! ཕྱིར་ཐོན་ཤོག!
,མགྱོགས་པོ་ཕྱིར་ཐོན་ཤོག! ཁོང་ཚོས་ཁྱེད་འཆི་ལམ་དུ་འཁྲིད་ཀྱིན་འདུག!
སྲོག་ཆགས་ཚང་མས་“བོགས! ཕྱིར་ཐོན་ཤོག ཕྱིར་ཐོན་ཤོག!”ཅེས་སྐད་སྒྲ་བརྒྱབ་རུང།
ཟོག་འདྲེན་མོཊར་ནི་ཇེ་མགྱོགས་སུ་ཕྱིན་ཏེ་ཁོང་ཚོ་ལས་བར་ཐག་ཇེ་རིང་དུ་སོང༌། བོགས྄་ཡིས་ཁལོ་
བར་གྱིས་གང་སྨྲས་པ་དེའི་དོན་རྟོགས་ཡོད་མེད་མི་ཤེས་རུང༌། ཡུད་ཙམ་གྱི་རྗེས་སུ་ཁོང་གི་གདོང་པ་
སྒེའུ་ཁུང་ལས་ཕྱིར་བཤོལ་རྗེས་ཟོག་འདྲེན་མོཊརའི་ནང་ལོགས་སུ་རྨིག་པས་གཞུ་པའི་སྒྲ་ཆེན་པོ་གྲགས།
ཁོས་ཕྱི་རོལ་དུ་ཐར་ཐབས་བྱེད་ཀྱིན་ཡོད་པར་འདུག སྔོན་མ་རྟ་རྒོད་བོགས྄འི་རྨིག་པས་འཕྲ་འགའ་
གཞུས་ཚེ་ཟོག་འདྲེན་མོཊར་དེ་ལྟ་བུ་ནི་གས་མ་གས་མར་བཅག་ཧྲུག་ཏུ་གཏོང་བའི་དུས་ཤིག་ཡོད་ཀྱང་།
ད་ནི་ཁོའི་སྟོགས་ཤུགས་ཟུངས་ཟད་དུ་གྱུར་བ་ཀྱེ་མ་ཧུད། ཡུད་ཙམ་གྱི་རྗེས་སུ་རྨིག་པའི་རྡུང་སྒྲ་ནི་ཉམ
ཞན་དུ་གྱུར་ནས་རྩ་ཡལ་དུ་ཕྱིན། སྲོག་ཆགས་རྣམས་ནི་ཅི་བྱ་གཏོལ་བྲལ་དུ་གྱུར་པས། ཟོག་འདྲེན་
མོཊར་འཐེན་པའི་རྟ་གཉིས་ལ་འདུག་སྡོད་བྱེད་པའི་རེ་འདུན་ཞུས། ‘བློ་མཐུན་ཚོ། བློ་མཐུན་ཚོ།’ ,ཁོང་
ཚོས་སྐད་རྒྱག་དོན། ‘ཁྱེད་ཚོས་སྤུན་ཟླ་འཆི་ལམ་དུ་མ་འཁྲིད་དང!’ ཡིན་ན་ཡང་། ཅི་ཞིག་འབྱུང་
གིན་ཡོད་པ་ལའང་མགོ་བོ་རྨོངས་པའི་བྱོལ་སོང་གླེན་པ་ཚོས་ཨ་ཅོག་ལྟག་པར་བསྙེས་ཏེ་གོམ་ཁ་ཇེ་མགྱོགས་
སུ་བཏང་། བོགས྄ འི་གདོང་པ་ནི་སྒེའུ་ཁུང་ཁར་མཐོང་གི་མི་འདུག ཆེ་གེ་མོ་ཞིག་སྔོན་དུ་རྒྱུག་སྟེ་ལྕགས་
ཀྱི་རྒྱལ་སྒོ་དེ་གཏན་བསམ་རུང་འཕྱི་དྲགས་པས། ཟོག་འདྲེན་མོཊར་ནི་ཡུད་ཙམ་གྱི་རིང་དེ་བརྒྱུད་
ནས་མྱུར་མོར་རྒྱ་ལམ་གྱི་སྟེང་མར་ཡལ་ཕྱིན་པས་བོགས་ནི་རྩ་བ་ནས་མི་མཐོང་པ་ཆགས།
ཉི་མ་གསུམ་གྱི་རྗེས་སུ། ཁོར་རྟ་ཞིག་ལ་དཔག་པའི་སྨན་བཅོས་གང་ལེགས་བྱས་རུང་ཝིལ་
ལིན་ཊོན་གྱི་སྨན་ཁང་ནང་ཤི་ཟིན་པ་ཁྱབ་བསྒྲགས་བྱས། སྭཁིའེ་ལེར་ནི་གཞན་པ་ཚོར་གནས་ཚུལ་
དེ་འཆད་པར་ལྷགས། ཁོས་ཁོ་རང་བོགསའི་མཐའ་མཇུག་གི་གནས་སྐབས་སུ་དེ་རུ་བཅར་ཡོད་པར་
སྨྲས།
‘དུས་དེ་ནི་སྔར་མ་བྱུང་པའི་སེམས་འགུལ་ཐེབས་ཆེ་ཤོས་དེ་རེད!',ས྄ཁིའེ་ལེར་གྱིས་
རང་གི་ཕག་སུག་ཡར་བཀྱགས་ཏེ་མིག་ཆུ་འཕྱི་བཞིན་སྨྲ་དོན། ‘ང་དུས་ཚོད་མཐའ་མ་དེར་ཁོང་གི་
མལ་ཁྲིའི་འཁྲིས་སུ་ཡོད། མཐའ་མཇུག་དེར-ཧ་ལམ་སྐད་ཆའང་སྨྲ་མི་ཐུབ་སྐབས་ཁོས་ཁོ་རང་ལ་
སྡུག་བསྔལ་གཅིག་ཡོད་པ་ནི་གློག་བསྐྱེད་རླུང་འཁོར་མ་འགྲུབ་པའི་ཡར་སྔོན་དུ་གྲོངས་རྒྱུ་དེ་ཡིན་པ་
ངའི་རྣ་ནང་དུ་ཤུར་བུར་བཤད་བྱུང༌། བློ་མཐུན་ཚོ། ཁོང་གི་མཐའ་མའི་ཁ་ཚིག་ནི་“བློ་མཐུན་ཚོ། མདུན་
དུ་བསྐྱོད་ཅིག! ངོ་ལོག་གྱེན་ལྡོག་གི་སླད་དུ་མདུན་དུ་བསྐྱོད་ཅིག དུད་འགྲོའི་གཞིས་ཀ་ཁྲི་ལོར་
བརྟན་པར་ཤོག! བློ་མཐུན་ནེ པོ་ལི་ཡོན་སྐུ་ཚེ་ཁྲི་ལོར་བརྟན་པར་ཤོག! ནེཔོ་ལི་ཡོན་ནི་བདེན་པ་
རེད།”ཅེས་པ་དེ་རེད།”
འདིར་སྭཁིའེ་ལེར་གྱི་གཤིས་སྤྱོད་གློ་བུར་དུ་འགྱུར་ནས་ཁོས་སྐད་ཆ་མུ་མཐུད་ནས་མ་བཤད་
པའི་སྔོན་དུ་ཡུད་ཙམ་རིང་ཁུ་སིམ་མེར་གནས་ཏེ། རང་གི་མིག་ཆུང་ཆུང་གིས་དོགས་པ་སྐྱེ་བའི་མིག་
ཞགས་ལོགས་ནས་ལོགས་སུ་འཕངས།
ཁོས་ཁོ་རང་གིས་བོགས་གནས་སྤོ་བྱ་སྐབས་འཆལ་གཏམ་གླེན་རྟགས་ངན་ཤོས་ཆེ་བ་ཞིག་
ཁྱབ་ཡོད་པ་ཤེས་རྟོགས་བྱུང་བ་སྨྲས། སྲོག་ཆགས་ཁ་ཤས་ཤིག་གིས་བོགས་ཕར་འཁྱེར་བྱེད་ཀྱི་ཟོག་
འདྲེན་མོཊར་རུ་རྟའི་བཤས་པ”ཡི་ཡིག་འབྲུ་འཁོད་པ་མཐོང་བས། དངོས་གནས་བོགས་ནི་བཤས་
རར་བཏང་བའི་བསྡོམས་ཐོ་བརྒྱབ་པ་རེད། སྲོག་ཆགས་གང་ཡང་དེ་འདྲའི་བླུན་རྨོངས་ཆེ་བ་ནི་ཧ་ལམ་
ཡིད་ཆེས་མི་ཐུབ་པ་ཡིན་པ་ས྄ཁིའེ་ལེར་གྱིས་བརྗོད། ཁོས་རང་གི་རྔ་མ་གཡུག་གཡུག་བྱེད་ཀྱིན་ཕར་
ལྡིང་ཚུར་ལྡིང་སྒོས་ཁོང་ཁྲོ་དང་བཅས་ཁོང་ཚོས་ཏན་ཏན་རང་གི་གུས་ཤིང་བརྩེ་བའི་དབུ་འཁྲིད་བློ་མཐུན་
ནེཔོ་ལི་ཡོན་ནི་དེ་འདྲ་མིན་པ་ཤེས་ཀྱི་མེད་དམ་ཞེས་དྲི་བ་དྲིས། དེར་གསལ་བཤད་བྱ་རྒྱུ་ནི་དངོས་
གནས་ལས་སླ་བོ་རེད། སྔོན་མ་ཟོག་འདྲེན་མོཊར་དེ་ནི་རྟའི་བཤས་རའི་ཡིན་ཡང་། དེ་རྟའི་ཨེམ་
རྗེ་ཡིས་ཉོས་རྗེས་མིང་རྙིང་པ་དེ་ད་དུང་བསུབ་རྒྱུ་མ་བྱུང་པ་རེད། ནོར་འཁྲུལ་འབྱུང་སའི་ལྟེ་བ་ནི་དེ་
ཡིན་པ་རེད།
སྲོག་ཆགས་རྣམས་ཀྱིས་དེ་ཐོས་དུས་སེམས་པ་ལྷོད་ཤིག་གེར་བྱུང་པ་དང་། སྭཁིའེ་ལེར་
གྱིས་ད་དུང་བོགསའི་འཆི་ཁ་དང་། རིན་གོང་ལ་ཅི་ཡང་མི་སྙམ་པར་ནེཔོ་ལི་ཡོན་གྱིས་སྨན་གོང་ཆེན་
པོ་ཉོས་ཚུལ་སོགས་ཁོ་ལ་ཚད་ལས་འདས་པའི་བལྟ་སྐྱོང་བྱས་པ་ལག་མཐིལ་གྱི་རི་མོ་བཞིན་ཞིབ་ཕྲ་བརྗོད་
དུས་ཁོང་ཚོའི་དོགས་པ་གཙང་སེལ་བྱས་པས། རང་གི་བློ་མཐུན་གྲོངས་པ་ལ་བརྟེན་ནས་བྱུང་པའི་སེམས་
སྡུག་དེ་གང་ལྟར་ཡང་ཁོ་བདེ་བོར་གྲོངས་འདུག་བསམ་པའི་སེམས་ཀྱི་འཁྱེར་སོས་ཇེ་ཡང་དུ་བཏང་།
ནེཔོ་ལི་ཡོན་ཁོ་རང་ནི་ཕྱིས་སུ་གཟའ་ཉི་མའི་ཞོགས་པའི་འདུ་འཛོམས་ལ་འོང་སྟེ་བོགས྄་ལ་
ཆེ་བསྟོད་དུ་གཏམ་བཤད་ཐུང་ངུ་ཞིག་གནང༌། ཁོས་ཁོང་ཚོས་མྱ་ངན་ཞུ་སའི་བློ་མཐུན་གྱི་ཕུང་བོ་ཕྱིར་
གཞིས་ཀའི་སྟེང་དུ་དུར་སྦས་བྱེད་པར་འཁྱེར་ཡོང་མ་ཐུབ་པ་སྨྲས་རུང༌། ཁོས་གཞིས་ཁང་གི་མེ་ཏོག་
ལྡུམ་ར་ནས་མེ་ཏོག་ཆོམ་བུ་ཆེན་པོ་ཞིག་བཟོས་ཏེ་བོགསའི་དུར་ཕུང་སྟེང་འཇོག་པར་ཕར་འཁྱེར་རྒྱུར་
བཀོད་སྒྲིག་བྱས། ཉིན་ཁ་ཤས་ཤིག་གི་རྗེས་སུ། ཕག་པ་ཚོས་བོགས་ལ་ཆེ་བསྟོད་དུ་དྲན་གསོའི་གསོལ་
སྟོན་ཞིག་གཤོམ་རྒྱུ་བྱུང༌། ནེཔོ་ལི་ཡོན་གྱིས་རང་གི་གཏམ་བཤད་དེ་བོགས་ཡི་ལེགས་བཤད་རྩ་ཚིག་
དགའ་ཤོས་“ངས་སྔར་ལས་ལས་ཀར་ཧུར་བརྩོན་བྱེད་ཀྱི་ཡིན།’དང་། ‘བློ་མཐུན་ནེཔོ་ལི་ཡོན་ནི་འགྲིག་
པ་རེད།’གཉིས་དྲན་གསོས་ཏེ་གང་ཞིག་ཚང་མས་སོ་སོའི་ལེགས་བཤད་རྩ་ཚིག་ཏུ་བསྒྱུར་ཚེ་ལེགས་པོ་
འབྱུང་རྒྱུ་ཡིན་པའི་སྐོར་བཤད་ནས་གཏམ་མཇུག་བསྡུས།
གསོལ་སྟོན་གྱི་ཉིན་མོར། ཟས་སྣའི་ཚོང་ཁང་གི་ཟོག་འདྲེན་མོཊར་ཞིག་ཝིལ་ལིན་ཊོན་ནས་
ཡར་འོང་སྟེ་གཞིས་ཁང་ལ་ཤིང་རྫ་ཆེན་པོ་ཞིག་བསྐྱལ། མཚན་མོ་དེར་སྐར་ཅོར་ཆེ་བའི་གླུ་སྒྲ་དང་ཁ་
རྩོད་དྲག་པོ་རྒྱག་པའི་སྒྲ་ལྟ་བུ་ཞིག་བྱུང་པ་དེ་ཆུ་ཚོད་བཅུ་གཅིག་ཙམ་ལ་ཤེལ་དཀར་གདོང་གཏུགས་
པའི་སེང་སྒྲ་ཆེན་པོས་མཇུག་སྒྲིལ་བྱས། ཕྱིའི་ཉིན་མོར། གཞིས་ཁང་ནང་ཉིན་གུང་བར་དུ་གྲག་འགུལ་
ཅི་ཡང་མེད་པས། ཕག་པ་ཚོར་གནས་གང་ཞིག་ནས་སམ། གང་ལྟར་ཡང་ཨ་རག་སྒམ་ཆུང་གཞན་
ཞིག་ཉོ་བྱེད་ཀྱི་དངུལ་སྒོར་བྱུང་འདུག་པའི་གཏམ་ག་ས་གང་དུ་ཁྱབ་བོ།།

༡。ལེའུ་བཅུ་པ།

ལོ་ངོ་མང་པོ་འདས་ཟིན། དབྱར་དགུན་སྟོན་དཔྱིད་ཀྱི་རྒྱུ་བ་ནི་འཁོར་ལོའི་འགྲོས་བཞིན་
འཁོར་བས། སྲོག་ཆགས་ཀྱི་ཚེ་ཐུང་ཐུང་ནི་ཅི་འདྲའི་འགྲོ་མགྱོགས་པ་ལ་ཨང་། ཁལོ་བར་དང་། བེན་
ཇ་མིན། ཕོ་རོག་མོས་སི། ཕག་པ་འགའ་ཤས་བཅས་མ་གཏོགས་ངོ་ལོག་གྱེན་ལྡོག་སྔོན་གྱི་དུས་རྙིང་
པ་དེ་དྲན་མཁན་ནི་གཅིག་ཀྱང་མེད་པའི་དུས་ཤིག་ཤར་བ་རེད།
མུ་རཱི ལ་ནི་ཤི་ཟིན་པ་དང་། བ་ལེའེ་བོལ་དང༌། ཇེས་སཱི། ཕི་ཅེར་སོགས་ཀྱང་ལྔ་ལམ་དུ་
གྱུར་ཚར། རྔོནསྭ་ཡང་རྫོང་དེའི་ས་ཁུལ་གཞན་ཞིག་གི་ཆང་བསྐྱལ་སྡོད་ཁང་ནང་ཤི་སོང་། སྭནིཾ་
བེལ་ནི་གཏིང་བརྗེད་དུ་གྱུར། རྟ་རྒོད་བོགས་ནི་ཤེས་མཁན་ཉུང་ངུ་ཞིག་གིས་མ་གཏོགས་བརྗེད་ཡོད་
པ་རེད། ཁལོ་བར་ནི་ད་ལྟ་མིག་ཟུང་ན་མཆི་མ་འཛག་ཅིང་རྐང་ཚིགས་ཀྱང་དགྱེ་གུག་བྱེད་དཀའ་
བའི་རྒོད་མ་རྒན་པ་ཚོན་པོ་ཞིག་ཡིན། ཁོ་མོ་ནི་ལོ་གཉིས་ཀྱིས་རྒན་ཡོལ་བྱེད་པའི་ལོ་ཚད་ལས་འདས་
ཡོད་རུང་། དངོས་གནས་ད་ལྟ་བར་དུ་སུ་གང་ཡང་རྒན་ཡོལ་བྱས་མེད་པས་མོ་རང་ཡང་རྒན་ཡོལ་
བྱ་རྒྱུ་བྱུང་མེད། སྤང་ཐང་གི་ཟུར་ཁ་ཞིག་རྒན་ཡོལ་བྱས་པའི་སྲོག་ཆགས་ཚོའི་སླད་དུ་ལོགས་སུ་འཇོག་
རྒྱུའི་འཆར་གཞི་དེ་ནི་སྔ་མོ་ནས་སྤངས་ཟིན། ནེཔོ་ལི་ཡོན་ནི་ད་ལྟ་རྒྱ་མ་ཉིས་བརྒྱ་བརྒྱད་བཅུ་གྱ་བཞི་
དང་ལྡན་པའི་ཕག་གསེབ་དར་མ་ཞིག་ཡིན། སྭཁིའེ་ལེར་ནི་རྒྱགས་དྲགས་པས་ཁོ་རང་གི་རུབ་བཞིན་
པའི་མིག་གིས་མཐོང་པ་ལའང་དཀའ་ངལ་ཡོད། རྒས་འཁོགས་བེན་ཇ་མིན་ནི་རྟ་རྒོད་བོགས་ཤི་བ་
ནས་བཟུང་སྔར་ལས་ཀྱང་སྨྲ་བ་ཉུང་ཞིང་ངོ་གདོང་གནག་པས། ཁ་སྣ་ཅུང་ཟད་སྐྱ་རུ་ཕྱིན་པ་མ་གཏོགས་
སྔ་རྒྱུན་ལྟར་གནས་ཡོད་པ་ཡིན།
ལོ་འགའི་སྔོན་དུ་ཚོད་དཔག་བྱས་པ་བཞིན་མ་བྱུང་རུང་། ད་ནི་གཞིས་ཀ་ནང་དུ་སྲོག་ཆགས་
མང་པོ་འཕེལ་ཡོད། ཕྱིས་སུ་སྐྱེས་པའི་སྲོག་ཆགས་མང་པོ་ཞིག་ལ། ངོ་ལོག་གྱེན་ལྡོག་ནི་གསལ་ལ་
མ་གསལ་པའི་རྒྱུན་སྲོལ་ངག་རྒྱུན་ཞིག་ཡིན་པ་དང༌། དེར་ཉོས་ནས་སླེབས་པའི་སྲོག་ཆགས་གཞན་
པ་ཚོས་དེ་སྔོན་དེ་འདྲ་རྩ་བ་ནས་ཐོས་མ་མྱོང་པ་རེད། གཞིས་ཀའི་སྟེང་དུ་ད་ལྟ་ཁལོ་བར་ཕུད་རྟ་གསུམ་
ཡོད། ཁོང་ཚོ་ནི་གཟུགས་སྟོབས་ཆེ་ཞིང་ལས་ལ་བརྩོན་པའི་བློ་མཐུན་བཟང་པོ་ཡིན་རུང༌། བླུན་རྨོངས་
ཀྱང་ཧ་ཅང་ཆེ། ཁོང་ཚོ་སུ་གང་ཞིག་གིས་ཀྱང་གསལ་བྱེད་B མན་ཆད་ཤེས་མི་ཐུབ། ཁོང་ཚོས་
དངོས་གཞི་དོན་རྟོགས་ཀྱི་ཡོད་མེད་ནི་ཐེ་ཚོམ་དུ་ཟད་ཀྱང༌། གཞན་དག་དང་ཡང་སྒོས་སུ་ཧ་ལམ་
ཕ་མ་ལྟར་གུས་བརྩི་བྱེད་སའི་ཁལོ་བར་ནས་དུད་འགྲོའི་རིང་ལུགས་ཀྱི་རྩ་ཚིག་དང་ངོ་ལོག་གྱེན་ལྡོག་
གི་སྐོར་གང་ཐོས་ཚད་ལ་ཡིད་ཆེས་བྱེད།
ད་ལྟ་གཞིས་ཀ་ནི། དར་རྒྱས་ཆེ་ཞིང་རྩ་འཛུགས་ལེགས་པར་མ་ཟད། སྐུ་ཞབས་པིལ་
ཀིང་ཊོན་ནས་ཞིང་ཁ་གཉིས་ཀྱང་ཚུར་ཉོས་པས་ཇེ་ཆེར་ཕྱིན་པ་རེད། མཐའ་མཇུག་ཏུ་གློག་བསྐྱེད་
རླུང་འཁོར་དེའང་ལེགས་འགྲུབ་བྱུང་ཞིང༌། གཞིས་ཀར་ཁང་པ་གསར་རྒྱག་བྱས་པ་དང༌། གཡུལ་
ལས་འཕྲུལ་འཁོར་དང༌། རྩྭ་འདེགས་འཕྲུལ་ཆས་བཅས་ཀྱང་མཁོ་སྒྲུབ་བྱས་ཡོད། ཝིན་པཱར་གྱིས་
ནི་ཁོ་རང་ལ་ཤིང་རྟ་ཞིག་ཉོས་ཡོད་པ་རེད། གློག་བསྐྱེད་རླུང་འཁོར་དེ་ནི་གང་ལྟར་ཡང་གློག་ཤུགས་
མཁོ་འདོན་གྱི་སླད་དུ་ནམ་ཡང་བེད་སྤྱོད་མི་བྱེད་པར་ཁེ་སྤོགས་ལེགས་པོ་རེག་པས་མ་རྨོས་ལོ་ཏོག་འཐག་
བྱེད་དུ་བེད་སྤྱོད་བྱས། སྲོག་ཆགས་རྣམས་ཀྱིས་ད་དུང་ཡང་གློག་བསྐྱེད་རླུང་འཁོར་གཞན་ཞིག་རྩིག་
པར་ཧུར་བསྐྱེད་བྱེད་པ་དེ་ལེགས་འགྲུབ་བྱུང་མཚམས། གློག་འདོན་འཕྲུལ་ཆས་དེའི་ནང་དུ་ལྷུ་སྒྲིག་
བྱེད་རྒྱུ་ཡིན་པར་སྨྲ་རུང༌། སྔོན་མ་སྭནོ་བེལ་གྱིས་སྲོག་ཆགས་རྣམས་ལ་ཕུགས་བསམ་དུ་འཛིན་དུ་
བཅུག་པའི་གློག་སྒྲོན་དགར་པའི་ཕྱུགས་ར་དང༌། ཆུ་ཚ་གྲང་གཉིས། བདུན་ཕྲག་རེར་ལས་ཀ་ཉི་
མ་གསུམ་སོགས་ཀྱི་རྒྱས་སྤྲོས་ནི་ད་ལྟ་གླེང་གཞི་རུ་གྱུར་ཡོད་པ་མ་རེད། ནེཔོ་ལི་ཡོན་གྱིས་བསམ་
ཚུལ་དེ་འདྲ་ནི་དུད་འགྲོའི་རིང་ལུགས་ཀྱི་རྩ་ཚིག་དང་འགལ་ཟླར་གྱུར་བའི་རྒོལ་གླེང་སྤེལ། ཁོས་བདེ་
སྐྱིད་དངོས་གནས་ནི་ལས་ལ་བ《རྩོན་ཞིང་བབས་ཆགས་འཁོས་ཆུང་གིས་འཚོ་རྒྱུ་དེ་རང་ཡིན་པར་བརྗོད།
གང་ལྟར་ནའང༌། ཕག་པ་དང་ཁྱི་ཕུད་སྲོག་ཆགས་ཁོང་ཚོ་ཕྱུག་པོར་མ་གྱུར་རུང་གཞིས་
ཀ་ནི་ཕྱུག་པོ་ཆགས་ཡོད་པར་སྣང༌། ཕལ་ཆེར་དེ་ནི་ཕག་པ་དང་ཁྱི་དེ་འདྲ་མང་པོ་ཡོད་པས་ལན་པ་
ཡིན་སྲིད་ཀྱང་། ཁོང་ཚོས་རང་འཁྲིའི་བྱེད་སྒོ་མ་སྒྲུབ་པ་ནི་ག་ལ་ཡིན། སྭཁིའེ་ལེར་གྱིས་དུས་ནམ་
ཡང་ནན་བཤད་བྱེད་པ་བཞིན་གཞིས་ཀ་འཛིན་སྐྱོང་དང་ལྟ་སྐུལ་བྱེད་པར་ལས་ཀ་ནི་རྫོགས་མཐའ་མེད་
པ་ཡོད་པ་རེད། སྲོག་ཆགས་གཞན་པ་ཚོས་ལས་ཀ་འདིའི་དོན་རྟོགས་རྒྱུ་ནི་ཅུང་ཟད་ཁག་པོ་ཡིན།
དཔེར་ན། སྭཁིའེ་ལེར་གྱིས་ཕག་པ་རྣམས་ཀྱིས་ཉིན་མ་རྟག་པར་“ཡིག་ཆ་”དང་“ལས་དོན་སྙན་ཞུ’།
‘ཟིན་ཐོ”རུ་འབོད་པའི་བྱ་དངོས་རྟོགས་དཀའ་པ་ལ་ཆུ་ཚོད་མང་པོ་གཏོང་དགོས་ངེས་ཡིན་པ་ཁོང་ཚོ་
ལ་བརྗོད། འདི་དག་ནི་ཤོག་ལྷེ་ཆེན་པོའི་སྟེང་ཡི་གེ་འཚུབ་པོར་བྲིས་ཏེ་ཁེངས་མཚམས་དེ་དག་མེ་ཐབ་
ཀྱི་ནང་བསྲེག་རྒྱུ་དེ་ཡིན་པ་རེད། ས྄ཁིའེ་ལེར་གྱིས་དེ་ནི་གཞིས་ཀའི་བདེ་དོན་གྱི་སླད་དུ་གལ་འགངས་
ཆེ་ཤོས་དེ་ཡིན་པར་སྨྲ། འོན་ཀྱང༌། ཁྱི་ཕག་གང་གིས་ཀྱང་རང་གི་རྩོལ་བ་ལ་བརྟེན་ནས་ཟ་མ་ཐོན་
སྐྱེད་མི་བྱེད་པའི་ཁར། ཁོང་ཚོའི་གྲངས་འབོར་ནི་ཤིན་ཏུ་ཆེ་ཞིང་དུས་རྒྱུན་དུ་ལྟོའི་དང་ག་བཟང་བ་
ཡིན།
སྲོག་ཆགས་གཞན་པ་ཚོར་ཆ་མཚོན་ན། ཁོང་ཚོའི་འཚོ་བ་ནི་སྔོན་མ་ཇི་བཞིན་དུ་ཡོད་
པ་དེ་ལྟ་བུར་གནས་ཡོད། ཁོང་ཚོར་སྤྱིར་བཀྲེས་ལྟོགས་ཀྱིས་མནར་ཞིང༌། དགུན་ཁར་འཁྱག་གྲང་
གི་སྡུག་བསྔལ་དང༌། དབྱར་ཁར་འབུ་སྤྲང་གི་དཀའ་ངལ་ཡོད་པ་མ་ཟད། ཁོང་ཚོས་ཞིང་ཁའི་ནང་
ངལ་རྩོལ་བྱས་ཏེ། རྫིང་བུ་ལས་ཆུ་འཐུང་ནས་རྩྭ་སྐྱ་སྟེང་ཉལ་གྱི་ཡོད་རེད། སྐབས་རེར་ཁོང་ཚོའི་
ལོ་ན་རྒན་པ་ཚོས་བསམ་གཞིགས་ནན་ཏུར་བཏང་སྟེ། ད་ལྟ་སྔོན་མ་ཇོནས྄་མཐར་སྤྲོད་བཏང་རྗེས་ཀྱི་
ངོ་ལོག་གྱེན་ལྡོག་གི་དུས་སྐབས་ལས་ལེགས་པ་ཡོད་མེད་ཐག་གཅོད་བྱ་ཐབས་བྱས་རུང༌། ཁོང་ཚོས་
ནི་ཐུགས་དྲན་མི་སོས་པ་ཡིན། ཁོང་ཚོར་ཡོད་ཚད་ཇེ་བཟང་དང་ཇེ་ལེགས་སུ་འགྲོ་པར་སྟོན་པའི་སཁིའེ་
ལེར་གྱི་རྩིས་ཁྲ་མ་གཏོགས། གཞན་ད་ལྟའི་འཚོ་བ་ལ་བསྡུར་བྱེད་གང་ཡང་མེད། སྲོག་ཆགས་ཚོས་
དཀའ་རྙོག་དེ་སེལ་མི་ཐུབ་པར་མ་ཟད། ཁོང་ཚོར་ད་ལྟ་དེ་འདྲའི་བྱ་དངོས་ལ་བསམ་གཞིགས་བྱས་
ནས་སྡོད་པའི་དུས་ཚོད་ཀྱང་མེད། རྒན་འཁོགས་བེན་ཇ་མིན་ཁོ་ནས་རང་གི་བྱུང་བ་རིང་མོ་ཞིབ་ཅིང་
ཕྲ་བ་དྲན་སོས་བར་སྨྲས་ཏེ་བཀྲེས་ལྟོགས་དང༌། དཀའ་དུབ། བློ་ཕམ་བཅས་ནི་འཚོ་བ་ཡི་རང་བཞིན་
དུ་གྲུབ་ཙ་ན་བྱ་དངོས་གང་ཡང་ཡག་སྡུག་ཏུ་མ་བྱུང་པ་དང་འབྱུང་མི་ངེས་པར་བརྗོད།
ཡིན་ནའང་། སྲོག་ཆགས་ཚོར་ད་དུང་རེ་སྨོན་གྱིས་ཁེངས་ཡོད། ཁོང་ཚོས་སྐད་ཅིག་ཙམ་
འང་རང་ཉིད་ནི་དུད་འགྲོའི་གཞིས་ཀའི་ཁོངས་མི་ཡིན་པའི་ཆེ་མཐོང་དང་གཟི་བརྗིད་བརྗེད་མི་ཐུབ།
ཁོང་ཚོ་ནི་ད་དུང་རྒྱལ་ཁབ་ཧྲིལ་པོ་དེའི་ནང!- དབྱིན་ཡུལ་ཡོངས་སུ་སྲོག་ཆགས་ལ་དབང་ཞིང་སྲོག་
ཆགས་ཀྱིས་འཛིན་སྐྱོང་བྱེད་པའི་གཞིས་ཀ་དེ་ཁོ་ན་རེད། ཆུང་བྱིས་པ་ཡིན་ནའང་འདྲ། ལེ་དབར་
བཅུ་འམ་ཉི་ཤུའི་ཕར་ནང་གི་གཞིས་ཀ་ནས་འཁྱེར་འོང་པའི་གསར་འབྱོར་བ་ཡིན་ནའང་འདྲ། ཁོང་
ཚོ་སུ་གང་ཡང་དེ་ལ་ཡ་མི་མཚན་པ་ནི་མེད། ཁོང་ཚོས་མེ་མདའ་ཡི་ལྡིར་སྒྲ་ཐོས་ཤིང༌། དར་ཤིང་
གི་སྟེང་དུ་ལྷབ་ལྷུབ་བསྐྱོད་པའི་དར་ཆ་ལྗང་ཁུ་དེ་མཐོང་ཚེ། རང་གི་སེམས་སུ་གནོན་མི་ཐུབ་པའི་སྤྲོ་
སྤོབས་རྒྱས་པས་དུས་རྒྱུན་དུ་སྔ་རབས་དཔའ་བོའི་ཉིན་མོ་དང་། ཇོནས྄་མཐར་བསྐྲད་པ། གདམ་པ་
བདུན་བྲིས་པ། བཙན་འཛུལ་བྱེད་མཁན་གྱི་མི་ཕམ་པར་བརྒྱབ་པའི་འཐབ་འཛིང་ཆེན་མོ་སོགས་སྐད་
ཆར་གླེང་གི་ཡོད། ཕུགས་བསམ་རྙིང་པ་ནི་ད་དུང་དོར་མེད། མེ་ཇོར་གྱིས་དབྱིན་ཡུལ་གྱི་སྤང་ལྗོངས་
སེར་བོར་འགྲོ་བ་མི་ཡིས་རྡོག་བརྫིས་མི་ཐེབས་པའི་སྲོག་ཆགས་ཀྱི་སྤྱི་མཐུན་རྒྱལ་ཁབ་ཅིག་ལུང་བསྟན་
པ་དེར་ད་དུང་ཡིད་ཆེས་ཡོད་པས་ཉིན་ཞིག་དེ་འབྱུང་རྒྱུ་ཡིན་པ་རེད། དེ་ལམ་སེང་འོང་མི་སྲིད་པ་
དང་། ད་ལྟ་འཚོ་གནས་བྱེད་བཞིན་པའི་སྲོག་ཆགས་གང་གི་ཚེ་ཚད་ནང་མི་ཡོང་བའང་སྲིད་མོད། དེ་
ཡོང་རྒྱུ་ནི་ངེས་གཏན་རེད། གཞིས་ཀའི་སྟེང་དུ་“དབྱིན་ཡུལ་གྱི་སྲོག་ཆགས་”ཀྱི་གཞས་གདངས་ནི་
གང་ཞིག་གིས་ཀྱང་སྐད་ཆེན་པོར་གྱེར་གཏོང་མི་ནུས་རུང༌། གང་ལྟར་ན་ཡང༌། སྲོག་ཆགས་ཚང་
མས་དེ་ཤེས་ཀྱི་ཡོད་པ་ནི་དངོས་ཡོད་གནས་ཚུལ་ཡིན་པས། ཕལ་ཆེར་གསང་སྟབས་སུ་དེ་གང་ས་
གང་དུ་གླུར་ལེན་བཞིན་ཡོད་པ་རེད། སྲོག་ཆགས་ཚོའི་འཚོ་བར་དཀའ་དུབ་ཆེ་ཞིང་རེ་འདུན་མང་
པོ་ཞིག་མ་འགྲུབ་པའང་ཡོང་སྲིད་མོད། ཁོང་ཚོས་རང་ཉིད་ནི་དུད་འགྲོ་གཞན་པ་དང་མི་འདྲ་པ་ཤེས་
ཀྱི་ཡོད། ཁོང་ཚོར་ཁ་ཟས་ཀྱི་མ་འདང་ཚེ། དེ་ནི་གདུག་རྩུབ་ཅན་གྱི་འགྲོ་བ་མི་གསོས་པ་ལས་བྱུང་
པ་མ་ཡིན་པ་དང༌། ཁོང་ཚོས་ལས་ཀར་ཧུར་བརྩོན་བྱས་ཚེ། དེ་ནི་མཐར་གཏུགས་ན་ཁོང་ཚོས་རང་
ཉིད་ཀྱི་སླད་དུ་ལས་ཀ་བྱས་པ་ཡིན་པ་རེད། ཁོང་ཚོ་སུ་གང་ཞིག་རྐང་པ་གཉིས་ཀྱི་སྟེང་མི་འགྲོ་ལ།
ཁོང་ཚོ་སུ་གང་ཞིག་གིས་ཀྱང་གཞན་ཞིག་ལ་“སྦྱིན་བདག་ཏུ་མི་འབོད། སྲོག་ཆགས་ཚང་མ་ནི་འདྲ་
མཉམ་རེད།
དབྱར་སྟོད་ཀྱི་ཉིན་མོ་ཞིག་ལ། སྭཁིའེ་ལེར་གྱིས་ལུག་རྣམས་རང་གི་རྗེས་སུ་འབྲང་བར་
བཀའ་བཏང་སྟེ། གཞིས་ཀའི་ཕ་མཐའ་རུ་ལྟག་ཤིང་ཆུང་ཆུང་གིས་ཁེངས་པའི་ས་སྟོང་ཞིག་ཡོད་པ་
དེར་ཁྲིད་། ལུག་ཚོས་སྭཁིའེ་ལེར་གྱི་མཛུབ་སྟོན་འོག་ཉིན་གང་པོར་དེ་རུ་ཤིང་ལོ་ཟོས་ནས་བསྡད།
དགུང་དྲོར་ཁོ་རང་ནི་ཕྱིར་གཞིས་ཁང་དུ་ལོག་བྱུང་ཡང༌། ནམ་དུས་དྲོ་པོ་ཡིན་པས་ལུག་ཚོ་གནས་
དེ་ག་རང་དུ་སྡོད་དུ་བཅུག སྲོག་ཆགས་གཞན་པ་ཚོས་ཁོང་ཚོའི་གྲིབ་གཟུགས་ཙམ་ཡང་མ་མཐོང་
པར་ཁོང་ཚོ་ནི་བདུན་ཕྲག་ཧྲིལ་པོ་ཞིག་ལ་དེར་གནས་སྡོད་བྱས། སྭཁིའེ་ལེར་གྱིས་ཀྱང་ཉི་མ་མང་
ཆེ་བ་ཁོང་ཚོ་མཉམ་དུ་དེར་བསྐྱལ་ཞིང་། ཁོས་རང་ཉིད་ཀྱིས་ཁོང་ཚོ་ལ་གླུ་གཞས་གསར་བ་ཞིག་སློབ་
ཀྱིན་ཡོད་པས་དབེན་གནས་ཤིག་དགོས་གལ་ཆེ་བར་བརྗོད།
ལུག་རྣམས་ཕྱིར་བསླེབས་ཚར་བའི་དགོང་དྲོ་དྲོ་ཞིང་དབེན་པ་དེར། སྲོག་ཆགས་རྣམས་
ཀྱིས་ལས་ཀ་ཚར་མཚམས་ཕྱིར་གཞིས་ཁང་དུ་ལོག་སྐབས། རྟ་སྐད་སྐྱིད་གཡའ་བ་ཞིག་སྒོ་ར་ནས་
གྲག་བྱུང༌། དེ་ནི་ཁལོ་བར་གྱི་སྐད་སྒྲ་ཡིན་པས་སྲོག་ཆགས་རྣམས་ཧང་སངས་ནས་གོམ་པ་སྤོ་མཚམས་
བཞག་མོས་ཡང་བསྐྱར་རྟ་སྐད་བརྒྱབ་པས་ཁོང་ཚོ་ཚང་མ་བང་རྒྱུག་བྱས་ནས་སྒོ་རའི་ནང་དུ་ཕྱིན།
གནས་དེ་རུ་ཁོང་ཚོས་ཁལོ་བར་གྱིས་ཅི་ཞིག་རིག་པ་མིག་མཐོང་བྱུང༌།
ཕག་པ་ཞིག་རང་གི་ཕྱི་རྐང་ཐོག་གོམ་པ་སྤོ་བཞིན་འདུག
རེད་ལགས། དེ་ནི་སྭཁིའེ་ལེར་རེད། འགྲོ་སྟངས་དེའི་ནང་ཁོས་རང་གི་གཟུགས་པོ་ཆེན་
པོ་མི་ཐེག་པ་ལྟ་བུར་སྣང་ཡང་། ཁོ་གོམ་ཚུགས་ཧ་ཅང་བརྟན་པོར་སྒོ་རའི་ནང་འཆམ་འཆམ་བྱེད་བཞིན་
པ་རེད། ཡུད་ཙམ་གྱི་རྗེས་སུ། གཞིས་ཁང་གི་སྒོ་ནང་ནས་ཕག་པ་རྣམས་གཅིག་མཇུག་གཉིས་མཐུད་
དུ་བང་བསྒྲིགས་ནས་རང་གི་ཕྱི་རྐང་སྟེང་གོམ་པ་སྤོས་ཏེ་བསླེབས། ཁ་ཤས་ཤིག་གཞན་པ་ལས་ལེགས་
པོར་ཕྱིན་ཞིང་། རེ་ཟུང་ཞིག་ལ་ནི་དབྱུག་པའི་ལག་རྟེན་དགོས་པ་ལྟར་བརྟན་ཆ་དོད་པོ་རང་མེད་ཀྱང།
ཁོང་ཚོ་ཚང་མ་སྒོ་རའི་མཐའ་སྐོར་དུ་བདེ་བླག་ངང་ཕྱིན་པ་རེད། མཇུག་མཐར། ཁྱི་སྐད་ཆེན་པོ་དང་
བྱ་ཕོ་གཞོན་ནུ་ནག་པོ་དེའི་བྱ་སྐད་གཙེར་བོ་ཞིག་བརྒྱབ་རྗེས། རྩེད་མཆོང་རྒྱག་བཞིན་པའི་ཁྱི་རྣམས་
ཀྱིས་མཐའ་བསྐོར་ནས་ནེཔོ་ལི་ཡོན་ཁོ་རང་གིས་ལོགས་གཉིས་སུ་ཁེངས་དྲེགས་ཀྱི་མིག་ཞགས་འཕེན་
གྱིན་ཡར་ཀྲོང་ངེར་ལངས་ཏེ་ཕྱིར་བསླེབས་བྱུང༌།
ཁོས་རང་གི་ཕག་སུག་ནང་ལ་ལྕག་ཚན་ཞིག་ཐོགས་འདུག
ཚང་མ་ཁ་ཁུ་སིམ་མེར་གྱུར། སྲོག་ཆགས་རྣམས་ནི་ངོ་མཚར་འཇིགས་སྐྲག་དང་བཅས་
མཉམ་དུ་འཚང་རུབ་བྱས་ཏེ། ཕག་པ་བང་རིམ་བྱས་ནས་སྒོ་རའི་ནང་དལ་བོར་གོམ་བགྲོད་བྱ་བར་
བལྟས། འཇིག་རྟེན་ནི་མགོ་རྟིང་བསློགས་པ་དང་འདྲ། དེ་རྗེས་ཁོང་ཚོའི་སེམས་པ་ནི་ཅུང་ཟད་ལྷོད་
དུ་བབས་ཤིང་། ལོ་ངོ་མང་པོའི་རིང་བྱ་དངོས་ཅི་ཞིག་བྱུང་རུང་རྩ་བ་ནས་སྐྱོན་བརྗོད་དང་སྡུག་སྐད་
རྒྱག་པར་གོམས་མེད་པ་དང༌། ཁྱིའི་འཇིགས་སྐྲག་ཡོད་པ་སོགས་གང་ལྟ་ནའང་ཁོང་ཚོས་ངོ་རྒོལ་གྱི་
ཚིག་འགའ་སྒྲོག་ངེས་ཡིན་ཡང༌། དུས་དེ་ག་རང་དུ་སུ་གང་ཞིག་གིས་བརྡ་བྱས་པ་ལྟར་ལུག་རྣམས་
ཀྱིས་ནི་སྐད་གསེང་མཐོན་པོའི་ངང་འདི་ལྟར་འབའ་ལྡིར་བྱས།
‘རྐང་བཞི་བཟང༌། རྐང་གཉིས་དེ་ལས་ཡག! རྐང་བཞི་བཟང༌། རྐང་གཉིས་དེ་ལས་
,ཡག! རྐང་བཞི་བཟང༌། རྐང་གཉིས་དེ་ལས་ཡག!
དེ་ནི་སྐར་མ་ལྔ་ཙམ་ལ་མཚམས་མ་ཆད་པ་དང་། ལུག་རྣམས་གཞི་ནས་ཁུ་སིམ་པོར་གྱུར་
སྐབས་ཕག་པ་རྣམས་ནི་ཕྱིར་གཞིས་ཁང་གི་ནང་གོམ་བགྲོད་བྱས་ཚར་བས། ངོ་རྒོལ་བྱེད་རྒྱུའི་གོ་སྐབས་
ཡལ་ཟིན་པ་རེད།
བོང་བུ་བེན་ཇ་མིན་གྱིས་མཆུ་ཏོ་གང་ཞིག་གིས་རང་གི་དཔུང་བར་འཕུར་འཆང་བྱེད་པ་ཚོར་
བས་ཁ་ཕྱིར་ཕྱོགས་སྐབས། དེ་ནི་རྒོད་མ་ཁལོ་བར་རེད། མོའི་མིག་ཟུང་ནི་སྔ་མ་ལས་ཀྱང་མདོག་
ཤོར་འདུག སྨྲ་བ་ཅི་ཡང་མེད་པར་མོས་ཁོང་གི་རྔོག་མ་ལ་ག་ལེར་འཆང་ནས་གདམ་པ་བདུན་བྲིས་
ཡོད་པའི་གཟན་ཁང་ཆེན་མོའི་མཐའ་སྣེར་ཁྲིད།
‘ངས་མཐོང་གི་མི་འདུག', མོས་མཐའ་མཇུག་སྨྲ་དོན། ‘ང་གཞོན་པ་ཡིན་དུས་ཀྱང་ཕ་
གིར་གང་བྲིས་ཡོད་པ་ཀློག་ཐུབ་ཀྱི་མེད། ཡིན་ནའང་རྩིག་པ་ནི་མི་འདྲ་བ་འདྲ་བོ་འདུག བེན་ཇ་མིན།
གདམ་པ་བདུན་ནི་སྔ་རྒྱུན་བཞིན་རེད་འདུག་གམ།
བེན་ཇ་མིན་གྱིས་ཐེངས་མ་གཅིག་ལ་གཞན་གྱི་ཁ་ཚིག་དང་ཡང་བསྟུན་པར་སེམས་ཐག་
བཅད་དེ། ཁོས་རྩིག་པ་སྟེང་གང་བྲིས་ཡོད་པ་ཁོ་མོ་ལ་བཀླགས། དེ་ན་གདམ་པ་གཅིག་མ་གཏོགས་
གཞན་གང་ཡང་མེད་པ་ནི་འདི་ལྟར།
སྲོག་ཆགས་ཚང་མ་འདྲ་མཉམ་ཡིན་རུང་།
སྲོག་ཆགས་འགའ་ཤས་ཤིག་ནི་གཞན་པ་ལས་ཀྱང་འདྲ་མཉམ་མོ།
དེའི་རྗེས་སུ། ཕྱིའི་ཉིན་མོར་གཞིས་ཀའི་ལས་ཀར་བཀོད་འདོམས་བྱེད་མཁན་ཚང་མས་
རང་གི་ཕག་སུག་གི་ནང་ལྕག་ཚན་འཁྱེར་ཡོང་དུས་ཧང་མི་སངས་པ་རེད། ཕག་པ་ཚོས་ཁོ་རང་ཚོར་
སྐུད་མེད་རླུང་འཕྲིན་ཞིག་ཉོས་ཏེ་<<ཉིན་རེའི་མེ་ལོང>>་དང་<<སྙིང་བཅུད་ཀ་ར་བུ་
རམ>>། <<དབྱིན་མི>>་སོགས་མངག་ཉོ་དང་འབྲེལ་ཁ་པར་ཞིག་ཀྱང་འཛུགས་འཆར་
བྱེད་པ་ཐོས་དུས་ཧང་སངས་རྒྱུ་མེད་པ་རེད། ནེཔོ་ལི་ཡོན་གྱིས་རང་གི་ཁ་ནང་དུ་གང་ཟག་ཅིག་བཟུང་
ནས་གཞིས་ཁང་གི་མེ་ཏོག་ལྡུམ་རའི་ནང་འཆམ་འཆམ་བྱེད་པས་མི་ཚད། ཕག་པ་ཚོས་སྐུ་ཞབས་ཇོནས྄འི་
གོས་སྒམ་ལས་གྱོན་ཆས་ཕྱིར་བཏོན་ཏེ་གོན་ཞིང༌། ནེཔོ་ལི་ཡོན་གྱི་མོ་ཕག་སྤྱན་གསལ་གྱིས་ལྕམ་སྐུ་
ཇོནསས་གཟའ་ཉི་མར་གོན་པའི་དར་གོས་ཀྱི་ལྭ་བ་རྫིག་པོ་ཞིག་ཡོད་པ་དེ་གྱོན་སྐབས། ཁོ་རང་གིས་
སྟོད་གོས་ནག་པོ་དང་རྐང་སྣམ་ཐུང་ངུ་ཞིག་གྱོན་ནས་ཀོ་བའི་ཉྭ་དཀྲིས་བརྒྱབ་པ་ལའང་ཧང་སངས་རྒྱུ་
མེད་པ་ཡིན།
བདུན་ཕྲག་གཅིག་འགོར་རྗེས་ཀྱི་ཕྱི་དྲོ་ཞིག་ལ། ཁྱིམ་མཚེས་གཞིས་ཀ་རྣམས་ཀྱི་སྐུ་ཚབ་
ཚོགས་པ་ཞིག་དུད་འགྲོའི་གཞིས་ཀར་གཟིགས་སྐོར་དུ་གདན་འདྲེན་བྱས་པས་ཤིང་རྟ་མང་པོ་ཞིག་ནི་
གཞིས་ཀ་ལ་ལྷགས་བྱུང༌། དེ་རྣམས་གང་ས་གང་དུ་ཁྲིད་པས་ཁོང་ཚོས་གློག་བསྐྱེད་རླུང་འཁོར་གཙོར་
བྱས་པའི་གང་མཐོང་ཚད་ལ་ཡིད་སྨོན་དང་བསྔགས་བརྗོད་དྲག་པོ་བྱས། སྲོག་ཆགས་རྣམས་ཀྱིས་ལ་
ཕུག་གི་ཞིང་ཁར་ཡུར་མ་ཡུར་གྱིན་ཡོད། ཕག་པ་དང་མི་བལྟ་བསྐོར་བ་ལ་ཞེད་སྣང་ནི་འགྲན་པ་ལྟར་
བྱུང་པས། ཁོང་ཚོས་མགོ་རྩ་བ་ནས་ཡར་མི་འདེགས་པར་ལས་ཀ་ལ་ཧུར་བརྩོན་བྱས།
དགུང་དྲོ་དེར། གླུ་གཞས་དང་དགོད་སྒྲ་ཆེན་པོ་ཞིག་གཞིས་ཁང་ནས་གྲག་པས་དེ་མ་ཐག་
ཏུ་སྲོག་ཆགས་རྣམས་ཀྱིས་སྐད་སྒྲ་སྣ་ཚོགས་པ་དེ་ཅི་ཡིན་རྟོགས་འདོད་བྱུང༌། ད་ལྟ་སྲོག་ཆགས་དང་
འགྲོ་བ་མི་རྣམས་ཐེངས་དང་པོར་གདན་ཐོབ་འདྲ་མཉམ་སྒོས་འདུ་འཛོམས་བྱེད་དུས་ཅི་ཞིག་འབྱུང་གིན་
ཡོད་པ་ཡིན་ནམ། ཁོང་ཚོ་ཚང་མ་ཁ་གཅིག་མཐུན་གྱིས་གཞིས་ཁང་གི་མེ་ཏོག་ལྡུམ་རའི་ནང་དུ་ཁུ་
སིམ་པོར་གོག་འགྲོ་བྱས།
རྒྱལ་སྒོའི་ཁར་ཁོང་ཚོ་ཅུང་ཟད་ཞེད་ནས་འགྲོ་མཚམས་བཞག་རུང་། ཁལོ་བར་གྱིས་དེའི་
སྣེ་ཁྲིད་བྱུང༌། ཁོང་ཚོ་ནི་ཁང་པའི་འཁྲིས་སུ་རྐང་འཇབ་ལག་འཇབ་ཀྱིས་བཅར་ཏེ། སྲོག་ཆགས་གཟུགས་
རིང་པོ་རྣམས་ཀྱིས་གསོལ་ཚིགས་ཁང་གི་སྒེའུ་ཁུང་ནང་ཕར་ཡིབ་ལྟ་བྱས། དེ་ན་ཅོག་ཙེ་རིང་པོའི་མཐའ་
བསྐོར་དུ་ཞིང་བདག་དྲུག་དང་ཕག་པ་གལ་གནད་ཆེ་བ་དྲུག་ཙོག་པའི་གྲལ་མགོ་རུ་ནེཔོ་ལི་ཡོན་བསྡད་
ཡོད་པ་རེད། ཕག་པ་རྣམས་ནི་རང་གི་རྐུབ་སྟེགས་སྟེང་ལྷོད་ལ་ཕབ་ནས་བསྡད་འདུག ཁོང་ཚོས་ཏག་
སེའི༡༽་རྩེད་མོ་རྩེ་ཡི་ཡོད་རུང་མཆོད་ཆང་ཞིག་འཐུང་བར་རྩེ་མཚམས་བཞག་པ་འདྲ། ཇེག་༢༽་ཆེན་
པོ་ཞིག་ནི་བརྒྱུད་སྤྲོད་བྱེད་པ་དང་མོག༣༽་རྣམས་བྷིཡར་གྱིས་བསྐྱར་བཀང་བྱེད་བཞིན་འདུག སྒེའུ་
ཁུང་ནས་མིག་ཧུར་རེར་བལྟ་པའི་སྲོག་ཆགས་རྣམས་ལ་སུ་གང་ཞིག་གིས་ཀྱང་དོ་སྣང་མ་བྱུང་།
ཕོཀས྄་ཝུཊ་ཡི་སྐུ་ཞབས་པིལ་ཀིང་ཊོན་གྱིས་རང་གི་ལག་པ་ནང་མོག་འཇུས་ནས་ཡར་ལངས་
ཏེ། ཁོས་ཁོང་ཚོ་ལ་མཆོད་ཆང་ཞིག་བཞེས་པར་འབོད་སྐུལ་ཞུ་རྒྱུ་ཡིན་ཡང་། དེ་འགོ་མ་བརྩམས་
པའི་སྔོན་དུ་ཁོ་ལ་མི་བཤད་ཀ་མེད་ཐུག་པའི་ཚིག་འགའ་ཡོད་པར་སྨྲས།
ཁོང་གིས་ད་ནི་དུས་ཡུན་རིང་པོ་ཞིག་ལ་གོ་བ་ལོག་སྒྲུབ་དང༌། བློ་དོགས་ཐེ་ཚོམ་ཡོད་པ་
དེ་མཇུག་སྒྲིལ་པས་དེ་ནི་ཁོ་རང་དང་གཞན་པ་ལྷན་རྒྱས་རྣམས་ལ་བློ་ཡིད་ཚིམ་གཞི་ཆེན་པོ་ཞིག་ཆགས་
ཡོད་པར་སྨྲས། ཁོ་དང་ཁོང་གི་ལྷན་རྒྱས་རོགས་པ་ལ་དེ་འདྲའི་བསམ་ཚུལ་མེད་རུང༌། སྔོན་མ་ཞིག་
ལ་དུད་འགྲོའི་གཞིས་ཀའི་བདག་དབང་གི་སྟེང་དགྲར་འཛིན་འཁོན་སེམས་ནི་མིན་ཡང་། དེའི་ཁྱིམ་
མཚེས་འགྲོ་བ་མི་རྣམས་ལ་ཧ་ལམ་བློ་དོགས་ཐེ་ཚོམ་ལྟ་བུ་ཞིག་བྱུང་ཡོད། སྟབས་མ་ལེགས་པའི་དོན་
རྐྱེན་འགའ་བྱུང་ནས་བསམ་བློ་ནོར་འཁྲུལ་ཅན་ཁྱབ་གདལ་དུ་ཕྱིན། དེ་ནི་ཕག་པ་ཚོ་ལ་དབང་ཞིང་འཛིང་
སྐྱོང་བྱེད་པའི་གཞིས་ཀ་ཞིག་ཡིན་ན་གང་འདྲ་བྱས་ཀྱང་རུང་རྒྱུན་སྲོལ་དང་མི་མཐུན་པས། ཉེ་འཁོར་
ཁྱིམ་མཚེས་ལ་གནས་སོས་མི་བདེ་བའི་ཤུགས་རྐྱེན་ཐེབས་ངེས་རེད་བསམ་པ་རེད། ཞིང་བདག་ཆེས་
མང་པོ་ཞིག་གིས་འདྲི་བརྩད་ནན་པོ་མ་བྱས་པར་གཞིས་ཀ་དེ་འདྲའི་ནང་ཁྲིམས་མེད་ལུགས་མེད་དང་
རང་སྣང་གང་ཤར་འབྱུང་རྒྱུ་ཡིན་པར་སྙམ་ཡོད། ཁོང་ཚོ་ཁོང་ཚོའི་སྲོག་ཆགས་རྣམས་ལ་ལྟ་ཅི་སྨྲོས།
གླས་པའི་ལས་མི་ཚོ་ལ་ཡང་དེའི་ཤུགས་རྐྱེན་ཐེབས་པར་ཞེད་པ་རེད། ཡིན་ནའང་། ད་ལྟ་དེ་འདྲའི་
བློ་དོགས་ཚང་མ་གཙང་སེལ་བྱས་པ་རེད། དེ་རིང་ཁོ་དང་ཁོང་གི་གྲོགས་པོ་ཚོ་དུད་འགྲོའི་གཞིས་ཀར་
དངོས་སུ་འོང་ནས་གང་ས་གང་དུ་ཞིབ་ལྟ་བྱ་དུས་གང་ཞིག་རྟོགས་བྱུང་པ་རེད་དམ? དེ་ནི་ཆེས་དེང་
རབས་ཀྱི་ཐབས་ལམ་ལྡན་པར་མ་ཟད་གོ་རིམ་དང་སྒྲིགས་ཁྲིམས་ནི་ཕྱོགས་གང་སའི་ཞིང་བདག་རྣམས་
ལ་མིག་དཔེ་འོས་པ་ཞིག་ཡིན་པ་རེད། ཁོས་དུད་འགྲོའི་གཞིས་ཀའི་སྤྱིར་བཏང་གི་སྲོག་ཆགས་རྣམས་
ནི་རྫོང་འདིའི་སྲོག་ཆགས་གཞན་གང་རུང་ལས་ལས་ཀ་མང་པ་བྱས་ཏེ། ཁ་ཟས་ཉུང་ངུ་ལོངས་སུ་སྤྱོད་
མཁན་དེ་ཡིན་པ་ཁོ་ལ་ཡིད་ཆེས་ཡོད་པར་སྨྲས། དངོས་དོན་དུ་དེ་རིང་ཁོ་དང་ཁོང་གི་ལྟ་སྐོར་ལས་
ཞིབ་རོགས་པ་ཚོས་རང་གི་གཞིས་ཀར་ལམ་སེང་ངོ་སྤྲོད་བྱེད་དགོས་པའི་ཁྱད་ཆོས་མང་པོ་ཞིག་མཐོང་
བྱུང་པ་རེད།
ཁོས་དུད་འགྲོའི་གཞིས་ཀ་དང་དེའི་ཁྱིམ་མཚེས་ཚོའི་དབར་གྲོགས་པའི་མཐུན་ལམ་གནས་
ཡོད་པ་དང་དེ་ངེས་པར་དུ་གནས་དགོས་ངེས་ཀྱང་ཡིན་པར་ནན་བརྗོད་བྱས་ནས་གཏམ་མཇུག་བསྡུ་
རྒྱུ་ཡིན་པར་སྨྲས་ཤིང༌། ཕག་བ་དང་འགྲོ་བ་མིའི་དབར་དུ་མ་མཐུན་པའི་གཞི་གང་ཡང་མེད་ཅིང་ཡོད་
དགོས་དོན་ཡང་ཡོད་པ་མ་རེད། ཁོང་ཚོའི་འཐབ་རྩོད་དང་དཀའ་ངལ་གྱི་ངོ་བོ་གཅིག་མཚུངས་རེད།
ངལ་རྩོལ་གྱི་དཀའ་ངལ་ནི་གང་ས་གང་དུ་ཡོད་པ་མ་ཡིན་ནམ། མཚམས་འདིར་སྐུ་ཞབས་པིལ་ཀིང་
ཊོན་གྱིས་རང་གི་རོགས་པ་ཚོར་སྔ་ས་ནས་གྲ་སྒྲིག་བྱས་པའི་བཞད་གད་ཀྱི་ཁ་ཚིག་འགའ་འཆད་གྲབས་
ཡོད་པར་མངོན་ཡང༌། ཡུད་ཙམ་གྱི་རིང་ཁོ་རང་གིས་དེ་འཆད་རྒྱུ་ཡིན་པར་ཡིད་ཀྱི་དང་པ་བརྟས་
དྲགས་པ་རེད། ཧ་ཅང་མིད་པ་བརྣངས་ཏེ་རང་གི་ལྟེབ་བརྩེགས་མང་པའི་མ་ནེ་ནི་མདོག་རྒྱ་སྨུག་ཏུ་
གྱུར་རྗེས་ཁོས་དེ་བརྗོད་བྱུང་པ་འདི་ལྟར། ‘ཁྱེད་ཚོས་ཁྱེད་རང་ཚོའི་དམའ་རིམ་སྲོག་ཆགས་དང་འཐབ་
རྩོད་བྱེད་དགོས་ཚེ། ང་ཚོས་ང་རང་ཚོའི་གྲལ་རིམ་དམའ་པོར་འཐབ་རྩོད་བྱེད་དགོས་པ་རེད! བློ་
རིག་བཀྲ་བའི་ཁ་ཚིག་དེས་ཚང་མ་ནི་ཧབ་ཆ་དིར་རེར་ཤོར་དགོས་པ་ཞིག་བཟོས་པ་དང༌། སྐུ་ཞབས་
པིལ་ཀིང་ཊོན་གྱིས་ཡང་བསྐྱར་དུད་འགྲོའི་གཞིས་ཀ་རུ་སྤྱིར་བཏང་གི་ལང་ཤོར་རྒྱ་ཡན་དུ་གཏོང་བའི་
རིགས་གང་ཡང་མེད་པ་དང༌། ལས་དུས་རིང་བ། བཟའ་བཅའ་ཉུང་བ་བཅས་ལ་ཕག་པ་ཚོར་བཀྲ་
ཤིས་བདེ་ལེགས་ཞུས།
ད་ལྟ།, ཁོས་མཐའ་མར་སྨྲ་དོན། ཁོ་རང་གིས་རོགས་པ་ཚོར་ཁོང་ཚོའི་ཆང་དཀར་ཏག་
ཏག་བཀང་ནས་ཡར་ལངས་པར་འབོད་སྐུལ་ཞུ་རྒྱུ་ཡིན་པ་རེད། ‘ལྷན་རྒྱས་རྣམ་པ’ ཁོས་གཏམ་མཇུག་
བསྡུས་པ་རེད། ‘དུད་འགྲོའི་གཞིས་ཀ་ཡར་རྒྱས་གོང་འཕེལ་ཡོང་སླད་ངས་ལྷན་རྒྱས་རྣམ་པར་མཆོད་
ཆང་ཞིག་འབུལ་གྱི་ཡིན!
སྤྲོ་སེམས་འཁོལ་བའི་དགའ་འབོད་དང༌། རྐང་པའི་རྡེབ་སྒྲ་ནི་ཤུགས་ཆེར་བྱུང་པ་དང་། ནེཔོ་
ལི་ཡོན་དགའ་སྤྲོ་ཆེས་ཆེར་བརྟས་པས་རང་གི་མཆོད་ཆང་མ་བཞེས་པའི་སྔོན་དུ་ཅོག་ཙེའི་མཐའ་བསྐོར་
ནས་འོང་སྟེ། སྐུ་ཞབས་པིལ་ཀིང་ཊོན་དང་ཆང་མོག་གདོང་གཏུག་གིས་ཨ་རག་གཙང་བཞེས་བྱས། དགའ་
འབོད་ནི་རིམ་གྱིས་འཇགས་དུས། ད་གིན་ནས་ཡར་ལངས་ཡོད་པའི་ནེཔོ་ལི་ཡོན་གྱིས་ཁོ་རང་ལའང་
ཚིག་ཁ་ཤས་འཆད་རྒྱུ་ཡོད་པར་སྨྲས།
དེ་ནི་ནེཔོ་ལི་ཡོན་གྱི་གཏམ་བཤད་བྱིངས་དང་ཆ་མཚུངས་པར་ཚིག་ཉུང་ཞིང་དོན་གནད་དུ་
འཁེལ་བ་ཞིག་རེད། ཁོས་གོ་བ་ལོག་སྒྲུབ་དང་ལོག་རྟོག་ཅན་གྱི་དུས་ཚོད་ནི་མཇུག་སྒྲིལ་པས་ཁོ་ཡང་
དགའ་བོ་ཡོད་པར་སྨྲས། དུས་ཚོད་རིང་པོ་ཞིག་གི་རིང་གནག་སེམས་ཅན་གྱི་དགྲ་བོས་འཆལ་གཏམ་
ཁྱབ་སྤེལ་དུ་བཏང་སྟེ་ཁོ་དང་ཁོང་གི་ལས་རོགས་ཀྱི་ལྟ་བ་ནི་གཏོར་བཤིག་གི་རང་བཞིན་དང་ལྡན་པ་
ཞིག་ཡིན་པས་མ་ཚད་གསར་བརྗེ་ཅན་ཡང་ཡིན་པར་བསྒྲགས་པ་རེད། ཁོང་ཚོས་ཁྱིམ་མཚེས་གཞིས་
ཀའི་སྲོག་ཆགས་ཚོའི་ཁྲོད་དུ་ངོ་ལོག་ཟིང་འཁྲུག་སློང་ཐབས་བྱེད་ཀྱི་ཡོད་པའང་བརྗོད་ཡོད། བདེན་
པ་ལ་དེ་འདྲའི་སྒྲོ་བཏགས་བྱ་རྒྱུ་ནི་འོས་མིན་རེད! ཁོང་ཚོའི་སྔོན་མ་དང་ད་ལྟའི་རེ་འདོད་གཅིག་པུ་
ནི་རང་གི་ཁྱིམ་མཚེས་རྣམས་ལ་ཚོང་གི་འབྲེལ་ལམ་ཡག་པོ་དང་བཅས་ཞི་བདེར་གནས་རྒྱུ་དེ་ཡིན།
རང་ལ་འཛིན་སྐྱོང་བྱེད་པའི་ཆེ་འགན་དང་ལྡན་པའི་གཞིས་ཀ་འདི་ནི།, ཁོས་སྨྲ་དོན། མཉམ་འབྲེལ་
གྱི་ཁེ་ལས་ཤིག་ཡིན། ཁྲིམས་ཐོག་ཏུ་ཁོ་རང་གི་བདག་དབང་འཁོད་པ་གང་ནི་ཕག་པ་ཐུན་མོང་གི་རེད།
སྔོན་མའི་བློ་དོགས་གང་་༑་དུང་སེལ་མེད་པར་ཁོ་ཡིད་མི་ཆེས་རུང་།, ཁོས་མུ་མཐུད་ནས་
སྨྲ་དོན། ཉེ་ཆར་ཡིད་ཆེས་གདེང་ཚོད་རྙེད་སླད་གཞིས་ཀའི་རྒྱུན་སྲོལ་ལ་འགྱུར་བ་ཁ་ཤས་བཏང་ཡོད།
ད་ལྟའི་བར་དུ་གཞིས་ཀའི་སྲོག་ཆགས་རྣམས་ཀྱིས་ཕན་ཚུན་ལ་“བློ་མཐུན།’དུ་འབོད་པའི་ལུགས་སྲོལ་
ལྐུགས་རྟགས་ཅན་ཞིག་ཡོད་པ་དེ་རྩ་མེད་དུ་བཟོ་དགོས་ངེས། ད་དུང་འབྱུང་ཁུངས་གསལ་བོར་མ་ངེས་
པའི་ཡུལ་སྲོལ་ཧ་ཅང་ཁྱད་མཚར་ཞིག་ཡོད་པ་ནི་གཟའ་ཉི་མའི་ཞོགས་པ་རྟག་པར་མེ་ཏོག་ལྡུམ་རའི་
དར་ཤིང་ཞིག་གི་སྟེང་ཕག་གསེབ་ཀྱི་ཀ་ལི་ཞིག་ལྕགས་གཟེར་གྱིས་བཏེགས་པ་དེ་བརྒྱུད་ནས་གོམ་བགྲོད་
བྱེད་པ་དེ་ཡིན། འདི་ཡང་འགོག་དགོས་ངེས་ཡིན་པས་ཀ་ལི་ནི་ས་སྦས་བཏང་ཚར་པ་རེད། ཁོང་
གི་མགྲོན་པོ་རྣམས་ཀྱིས་ཀྱང་དར་ཤིང་གི་སྟེང་ལྷབ་ལྷུབ་ཏུ་བསྐྱོད་པའི་དར་ཆ་ལྗང་ཁུ་དེ་མཐོང་ཡོད་
སྲིད། དེ་འདྲ་ཡིན་ན་ཁོང་ཚོས་སྔོན་མ་རྨིག་པ་དང་ར་ཅོ་དཀར་བོས་བརྒྱན་ཡོད་པ་དེ་ད་ནི་རྩ་ཡལ་
དུ་ཕྱིན་པར་དོ་སྣང་བྱུང་ཡོད་ཤས་ཆེ། དུས་ད་ལྟ་ནས་བཟུང་དེ་ནི་སྤྱིར་བཏང་གི་དར་ཆ་ལྗང་ཁུ་དེ་
ཡིན་པ་རེད།
ཁོས་སྐུ་ཞབས་པིལ་ཀིང་ཊོན་གྱི་ཁྱིམ་མཚེའི་གཏམ་བཤད་བླ་ན་མ་མཆིས་པ་དེར་གསལ་
བཤད་ཅིག་བཤད་རྒྱུ་ཡོད་པར་སྨྲས། སྐུ་ཞབས་པིལ་ཀིང་ཊོན་གྱིས་གཏམ་བཤད་ནང་“དུད་འགྲོའི་གཞིས་
ཀ་ཞེས་ཐེངས་མང་པོ་བརྗོད་བྱུང་པ་རེད། ནེཔོ་ལི་ཡོན་ཁོ་རང་གིས་ད་ལྟ་“དུད་འགྲོའི་གཞིས་ཀ”ཞེས་
པའི་མིང་དེ་རྩིས་མེད་དུ་བཏང་བ་ཐེངས་དང་པོར་ཁྱབ་བསྒྲགས་བྱེད་ཀྱིན་ཡོད་པས་ཁོས་དེ་ག་ལ་རྟོགས་
ཐུབ། ཁོ་རང་གིས་“ཁྱིམ་རྒྱུད་གཞིས་ཀ་ནི་གཞིས་ཀ་དེའི་དངོས་མིང་ཡིན་པ་མ་ཟད་། དེ་ཡང་དག་
པ་ཞིག་ཀྱང་ཡིན་པར་སེམས་པས་སླད་ཕྱིན་དེར་དེ་ལྟར་འབོད་རྒྱུ་ཡིན།
‘ལྷན་རྒྱས་རྣམ་པ།’, ནེཔོ་ལི་ཡོན་གྱིས་གཏམ་མཇུག་བསྡུས་དོན། ‘ངས་སྔོན་མ་དང་
ཆ་འདྲ་བར་ཁྱེད་ཚོ་ལ་མཆོད་ཆང་ཞིག་བཀྱག་གི་ཡིན། ཁྱེད་ཚོའི་ཤེལ་དཀར་ལྡམ་མེར་རྐྱོང་རོགས།
འདིར་ངས་ཁྱིམ་རྒྱུད་གཞིས་ཀ་ཡར་རྒྱས་གོང་འཕེལ་ཡོང་སླད་ལྷན་རྒྱས་རྣམ་པར་མཆོད་ཆང་འབུལ་
,གྱི་ཡིན!
སྔོན་མ་ལྟར་སྤྲོ་སེམས་རབ་ཏུ་འཁོལ་བའི་དགའ་འབོད་དྲག་པོར་བསྒྲགས་ཏེ་ཆང་མོག་རྣམས་
ཞབས་བཏེག་བརྒྱབ། འོན་ཀྱང་ཕྱི་རོལ་གྱི་སྲོག་ཆགས་རྣམས་ཀྱིས་ཚུལ་དེར་མིག་ཧུར་རེར་ཅེར་སྐབས།
ཤིན་ཏུ་རྟོགས་དཀའ་བའི་བྱ་དངོས་གང་ཞིག་ཁོང་ཚོར་འབྱུང་གི་ཡོད་པ་འདྲ། ཕག་པ་ཚོའི་གདོང་པར་
འགྱུར་བ་བྱུང་ཡོད་པ་དེ་ནི་ཅི་ཞིག་རེད་དམ། ཁལོ་བར་གྱི་རྒས་འཁོགས་ཀྱི་མིག་ཟུང་ར་བི་རིབ་བི་
ནི་གདོང་པ་གཅིག་ནས་གཅིག་ལ་འཕྱོ་བརྒྱུད་བྱས། ཁོང་ཚོ་འགའ་ཤས་ཤིག་ལ་མ་ནེ་ལྔ་ཡོད་པ་དང་།
འགའ་ཤས་ཤིག་ལ་མ་ནེ་གསུམ་བཅས་མངའ་རུང་། རྩ་ཡལ་དང་འགྱུར་བ་འགྲོ་ཡིན་པར་སྣང་བ་ནི་
ཅི་ཞིག་རེད་དམ། དེ་ནས་ཐལ་མོ་རྡེབ་པའི་དགའ་འབོད་མཇུག་སྒྲིལ་པས། རོགས་ཚོགས་ཀྱིས་ཏག་
སེ་བླངས་ནས་ད་གིན་མཚམས་འཇོག་བྱས་པའི་རྩེད་མོ་གང་མུ་མཐུད་དེ་རྩེ་བས། སྲོག་ཆགས་རྣམས་
ནི་ཁུ་སིམ་པོར་ཕྱིར་ནུར་བརྒྱབ།
ཡིན་ནའང་། ཁོང་ཚོས་གློ་བུར་དུ་གོམ་མཚམས་འཇོག་དགོས་པ་འཁེལ་དུས་མདའ་རྒྱང་
ཕྱེད་ཀའི་སར་མ་གཏོགས་ཕྱིན་མེད། སྐད་ཅོར་འུར་ཅོར་ཞིག་གཞིས་ཁང་གི་ནང་ནས་གྲག་ཡོང་པ་
རེད། ཁོང་ཚོ་ཕྱིར་བཤར་ཏེ་ཡང་བསྐྱར་སྒེའུ་ཁུང་བརྒྱུད་ནས་བལྟས། རེད་ཡ། ཁ་རྩོད་དྲག་པོ་
ཞིག་བྱུང་ཡོད་པ་རེད། སྐད་ཅོར་བརྒྱབ་སྟེ་སྒྲོག་ཙེ་རྡུང་པ་དང༌། དོགས་པའི་མིག་ཞགས་རྣོན་པོ་
འཕེན་པ། ཁོང་ཁྲོའི་རྒོལ་ཚིག་བརྗོད་པ་སོགས་བྱེད་ཀྱིན་གདའ། རྙོག་དྲ་དེའི་གཞི་རྩ་ནི་ནེཔོ་ལི་ཡོན་
དང་སྐུ་ཞབས་པིལ་ཀིང་ཊོན་གཉིས་ཀྱིས་དུས་ཅིག་ཅར་དུ་ཏག་སེ་ཨེར་ཀ་ཁྱེམ་དབྱིབས་ཅན་གཉིས་
མར་འཕངས་བྱུང་པ་དེ་རེད།
ཁ་བཅུ་གཉིས་ཀྱིས་ཁོང་ཁྲོའི་ངང་སྐད་རྒྱག་བཞིན་པས་དེ་ཚོ་ཚང་མ་ནི་གཅིག་པ་རེད། ཕག་
པ་ཚོའི་གདོང་ལ་ཅི་ཞིག་བྱུང་པ་ད་ནི་འདྲི་དགོས་དོན་ཅི། ཕྱི་རོལ་གྱི་སྲོག་ཆགས་རྣམས་ཀྱིས་ཕག་
པ་ནས་མི་དང་། མི་ནས་ཕག་པ། སླར་ཡང་ཕག་པ་ནས་མི་བཅས་ལ་བལྟས་རུང་། གང་ཞིག་གང་
ཡིན་པ་ནི་བརྗོད་ཐབས་དང་བྲལ་བའོ།།

